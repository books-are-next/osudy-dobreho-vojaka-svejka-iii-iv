<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>osudy_dobreho_vojaka_svejka_iii_iv-10</title>
		<link href="../Styles/osudy_dobr_idstyles.css" rel="stylesheet" type="text/css"/>
	</head>
	<body id="osudy_dobreho_vojaka_svejka_iii_iv" xml:lang="cs-CZ">
		<div>
			<p id="toc_marker-2-3" class="MLP-uroven2-kapitola para-style-override-1">3. <br/>Švejk opět u&#160;své marškumpanie</p>
			<p class="MLP-text-bez1radku para-style-override-1">Onen major, který dělal auditora při včerejším dopoledním líčení se Švejkem, byla tatáž figura, která večer u&#160;generála pila na bratrství s&#160;polním kurátem a&#160;klímala.</p>
			<p class="MLP-text para-style-override-1">Jisto bylo, že nikdo nevěděl, kdy a&#160;jak major v&#160;noci od generála odešel. Všichni byli v&#160;takovém stavu, že nikdo nezpozoroval jeho nepřítomnosti, generál si dokonce pletl, kdo vlastně ze společnosti mluví. Major nedlel již přes dvě hodiny ve společnosti, ale generál přesto kroutil si vousy, a&#160;pitomě se usmívaje, volal:</p>
			<p class="MLP-text para-style-override-1">„Dobře jste to řekl, pane majore.“</p>
			<p class="MLP-text para-style-override-1">Ráno nemohli majora nikde najít. Jeho plášť visel v&#160;předsíni, šavle byla na věšáku, scházela jen jeho důstojnická čepice. Domnívali se, že snad usnul někde na záchodě v&#160;domě, prohledali všechny záchody, ale nenašli ho nikde. Místo něho objevili v&#160;druhém patře jednoho spícího nadporučíka ze společnosti generálovy, který spal vkleče, maje hubu v&#160;díře, jak ho tu spánek zastihl, když zvracel.</p>
			<p class="MLP-text para-style-override-1">Major jako kdyby do vody zapadl.</p>
			<p class="MLP-text para-style-override-1">Kdyby však byl se někdo podíval zamřížovaným oknem, kde byl zavřen Švejk, uviděl by, jak pod Švejkovým ruským vojenským pláštěm spí dvě osoby na jednom kavalci, jak zpod pláště vykukují dva páry bot.</p>
			<p class="MLP-text para-style-override-1">S&#160;ostruhami patřily majorovi, bez ostruh Švejkovi.</p>
			<p class="MLP-text para-style-override-1">Oba leželi k&#160;sobě přituleni jako dvě koťata. Švejk měl pracku pod majorovou hlavou a&#160;major objímal Švejka za pasem, tule se k&#160;němu jako štěně k&#160;fence.</p>
			<p class="MLP-text para-style-override-1">Nebylo v&#160;tom nic záhadného. Bylo to prostě uvědomění si svých povinností ze strany pana majora.</p>
			<p class="MLP-text para-style-override-1">Stalo se vám jistě někdy, že jste s&#160;někým seděli a&#160;pili po celou noc až do druhého dne dopoledne, a&#160;najednou váš spolubesedník chytne se za hlavu, vyskočí a&#160;vykřikne: „Ježíšmarjá, já měl být v&#160;osm hodin v&#160;úřadě.“ To je takzvaný záchvat povinnosti, který se dostavuje jako jakýsi odštěpený produkt výčitek svědomí. Takového člověka, kterého chytne tento šlechetný záchvat, nic neodvrátí od jeho svatého přesvědčení, že musí okamžitě vynahradit v&#160;úřadě to, co zameškal. To jsou ta zjevení bez klobouků, která vrátní v&#160;úřadech zachycují na chodbě a&#160;ukládají ve svém pelechu na pohovku, aby se prospala.</p>
			<p class="MLP-text para-style-override-1">Podobný záchvat dostal i&#160;major.</p>
			<p class="MLP-text para-style-override-1">Když se probudil v&#160;křesle, najednou mu napadlo, že musí okamžitě vyslechnouti Švejka. Tento záchvat úřední povinnosti vynořil se najednou tak rychle a&#160;byl proveden bystře a&#160;odhodlaně, že vůbec nikdo nezpozoroval zmizení pana majora.</p>
			<p class="MLP-text para-style-override-1">Zato však tím pádněji pocítili přítomnost majorovu na strážnici vojenského arestu. Vpadl jim tam jako puma.</p>
			<p class="MLP-text para-style-override-1">Šikovatel mající službu spal u&#160;stolu a&#160;kolem všude dřímalo ostatní mužstvo v&#160;nejrůznějších polohách.</p>
			<p class="MLP-text para-style-override-1">Major s&#160;čepicí na stranu spustil takovou bandurskou, že ve všech zarazil zívání, takže jejich obličeje nabyly šklebivého výrazu a&#160;na majora díval se zoufale a&#160;pitvorně ne houf vojáků, ale houf sešklebených opic.</p>
			<p class="MLP-text para-style-override-1">Major mlátil pěstí do stolu a&#160;řval na šikovatele:</p>
			<p class="MLP-text para-style-override-1">„Vy indolentní chlape, já už vám tisíckrát říkal, že vaše lidi jsou zasranou svinskou bandou.“</p>
			<p class="MLP-text para-style-override-1">Obraceje se na vyjevené mužstvo, křičel:</p>
			<p class="MLP-text para-style-override-1">„Vojáci! Vám kouká blbost z&#160;očí, i&#160;když spíte, a&#160;když se probudíte, tak se, chlapi, tváříte, jako by každý z&#160;vás sežral vagón dynamitu.“</p>
			<p class="MLP-text para-style-override-1">Následovalo potom dlouhé a&#160;vydatné kázání o&#160;povinnostech všeho mužstva na strážnici a&#160;konečně vyzvání, aby mu otevřeli ihned arest, kde je Švejk, že chce delikventa podrobiti novému výslechu.</p>
			<p class="MLP-text para-style-override-1">Tak se tedy dostal v&#160;noci major ke Švejkovi.</p>
			<p class="MLP-text para-style-override-1">Přišel tam v&#160;tom stadiu, kdy se to v&#160;něm všechno, jak se říká, rozleželo. Posledním jeho výbuchem bylo, že poručil, aby klíče od arestu byly mu odevzdány.</p>
			<p class="MLP-text para-style-override-1">Šikovatel odmítl v&#160;jakémsi posledním zoufalém připamatování si svých povinností, což na majora působilo najednou velkolepým dojmem.</p>
			<p class="MLP-text para-style-override-1">„Vy zasraná svinská bando,“ křičel do nádvoří, „kdybyste mi tak dali klíče do ruky, já bych vám ukázal.“</p>
			<p class="MLP-text para-style-override-1">„Poslušně hlásím,“ odpověděl šikovatel, „že jsem nucen vás zamknouti a&#160;postaviti kvůli vaší bezpečnosti k&#160;arestantovi stráž. Až si budete přát vyjít, račte, pane majore, zabouchat na dveře.“</p>
			<p class="MLP-text para-style-override-1">„Ty pitomečku,“ řekl major, „ty paviáne jeden, ty velbloude, ty myslíš, že já se bojím nějakého arestanta, abys mně k&#160;němu stavěl stráž, když ho budu vyslýchat. Krucihimldonrvetr, zamkněte mne a&#160;ať už jste venku!“</p>
			<p class="MLP-text para-style-override-1">V&#160;otvoru nade dveřmi v&#160;zamřížované lucerně vydávala petrolejová lampa s&#160;přitáhnutým knotem matné světlo, které sotva stačilo k&#160;tomu, aby major našel probuzeného Švejka, který trpělivě vyčkával, stoje ve vojenském postoji u&#160;svého kavalce, co se vlastně vyvine z&#160;této návštěvy.</p>
			<p class="MLP-text para-style-override-1">Švejk si vzpomněl, že bude nejlepší odevzdat panu majorovi raport, proto zvolal rázně:</p>
			<p class="MLP-text para-style-override-1">„Poslušně hlásím, pane majore, jeden zavřenej muž a&#160;jinak se nic nestalo.“</p>
			<p class="MLP-text para-style-override-1">Major si najednou nemohl vzpomenout, proč sem vlastně přišel, proto řekl:</p>
			<p class="MLP-text para-style-override-1">„Ruht! Kde máš toho zavřeného muže?“</p>
			<p class="MLP-text para-style-override-1">„To jsem, poslušně hlásím, pane majore, já,“ řekl hrdě Švejk.</p>
			<p class="MLP-text para-style-override-1">Major však nedbal této odpovědi, neboť generálovo víno a&#160;likéry vyráběly v&#160;jeho mozku poslední alkoholickou reakci. Zívl tak strašně, že by se každému civilistovi vykloubily sanice. U&#160;majora však toto zívnutí přemístilo jeho myšlení v&#160;ty mozkové záviny, kde lidstvo chová dar zpěvu. Zapadl zcela nenuceně na Švejkův kavalec na pryčně a&#160;takovým hlasem, jaký vyráží podřezané podsvinče před svým skonem, ječel:</p>
			<p class="MLP-verse--I---12-12 para-style-override-1">„Oh, Tannenbaum! Oh, Tannenbaum,<br/>wie schön sind deine Blätter!“</p>
			<p class="MLP-text-bez1radku para-style-override-1">což opakoval několikrát za sebou, vplétaje v&#160;tu píseň nesrozumitelné skřeky.</p>
			<p class="MLP-text para-style-override-1">Potom se převalil na záda jako malé medvídě, skulil se do kotouče a&#160;začal hned chrápat.</p>
			<p class="MLP-text para-style-override-1">„Pane majore,“ budil ho Švejk, „poslušně hlásím, že dostanou vši.“</p>
			<p class="MLP-text para-style-override-1">Nebylo to ale nic platné. Major spal, jako když ho do vody hodí.</p>
			<p class="MLP-text para-style-override-1">Švejk podíval se něžně na něho a&#160;řekl: „Tak tedy spinkej, ty kořalo,“ a&#160;přikryl ho pláštěm. Později si vlezl k&#160;němu, a&#160;tak je tedy k&#160;sobě stulené našli ráno.</p>
			<p class="MLP-text para-style-override-1">K&#160;deváté hodině, když sháňka po majorovi nabyla vrcholu, Švejk vylezl z&#160;kavalce a&#160;uznal za vhodné probudit pana majora. Zatřásl s&#160;ním několikrát velice důkladně, odstranil z&#160;něho ruský plášť, až konečně major se na kavalci posadil, a&#160;dívaje se tupě na Švejka, hledal u&#160;něho rozluštění záhady, co se to s&#160;ním vlastně stalo.</p>
			<p class="MLP-text para-style-override-1">„Poslušně hlásím, pane majore,“ řekl Švejk, „že zde byli již několikrát z&#160;vachcimry se přesvědčit, jste-li ještě naživu. Proto jsem si dovolil vás nyní probudit, poněvadž já nevím, jak obyčejně dlouho spíte, abyste snad nepřespal. V&#160;pivovaře v&#160;Uhřiněvsi byl jeden bednář. Ten spal vždycky do šesti hodin ráno, když ale přespal, třebas jen čtvrt hodinky do čtvrt na sedm, tak už potom spal až do samého poledne, a&#160;to dělal tak dlouho, až ho vyhodili z&#160;práce, a&#160;von jim potom ze zlosti dopustil se urážky církve a&#160;jednoho člena našeho panujícího rodu.“</p>
			<p class="MLP-text para-style-override-1">„Ty bejt blbej, viď?“ řekl major ne bez přídechu jakéhosi zoufalství, poněvadž měl hlavu po včerejšku jako křáp a&#160;nijak nenacházel ještě odpovědi na to, proč zde vlastně sedí, proč sem chodili ze strážnice a&#160;proč ten chlap, který stojí před ním, žvaní takové hlouposti, které nemají ani hlavy, ani paty. Připadalo mu to všechno tak strašně podivné. Nejasně si vzpomínal, že zde již jednou v&#160;noci byl, ale proč?</p>
			<p class="MLP-text para-style-override-1">„Já zde už v&#160;noci bejt?“ otázal se s&#160;poloviční jistotou.</p>
			<p class="MLP-text para-style-override-1">„Dle rozkazu, pane majore,“ odpověděl Švejk, „jak jsem vyrozuměl, poslušně hlásím, ze řeči pana majora, pan major mě přišel vyslechnout.“</p>
			<p class="MLP-text para-style-override-1">A&#160;tu se majorovi rozbřesklo v&#160;hlavě a&#160;podíval se na sebe, pak za sebe, jako kdyby cosi hledal.</p>
			<p class="MLP-text para-style-override-1">„Neračte se o&#160;nic starat, pane majore,“ řekl Švejk. „Probudil jste se zrovna tak, jak jste sem přišel. Přišel jste sem bez pláště, bez šavle a&#160;s&#160;čepicí. Čepice je támhle, já jsem vám ji musel vzít z&#160;ruky, poněvadž jste si ji chtěl dát pod hlavu. Parádní oficírská čepice, to je jako cylindr. Vyspat se na cylindru, to doved jenom nějakej pan Karderaz v&#160;‚Loděnici‘. Ten se natáhl v&#160;hospodě na lavici, dal si cylindr pod hlavu, on totiž zpíval na pohřbech a&#160;na každej pohřeb chodil v&#160;cylindru, dal si cylindr pěkně pod hlavu a&#160;vsugeroval si, že ho nesmí promáčknout, a&#160;celou noc se jaksi nad ním nepatrnou tíhou těla vznášel, takže to cylindru vůbec nic neuškodilo, ještě spíš prospělo, poněvadž von, když se vobracel ze strany na stranu, tak ho svýma vlasama pomalu kartáčoval, až ho vyžehlil.“</p>
			<p class="MLP-text para-style-override-1">Major, který si již tedy uvědomil co a&#160;jak, nepřestával se dívat tupě na Švejka a&#160;jenom opakoval:</p>
			<p class="MLP-text para-style-override-1">„Ty blbnout, viď? Já tedy být zde, já jít odtuď.“</p>
			<p class="MLP-text para-style-override-1">Vstal, šel ke dveřím a&#160;zabouchal.</p>
			<p class="MLP-text para-style-override-1">Nežli přišli otevřít, řekl ještě k&#160;Švejkovi:</p>
			<p class="MLP-text para-style-override-1">„Jestli telegram nepřijít, že ty jseš ty, tedy ty viset!“</p>
			<p class="MLP-text para-style-override-1">„Děkuji srdečně,“ řekl Švejk, „vím, pane majore, že se velice o&#160;mne staráte, ale jestli snad, pane majore, jste zde nějakou na kavalci chyt, buďte přesvědčen, že když je malinká a&#160;má načervenalej zadeček, tak že je to sameček, jestli je jenom jeden a&#160;nenajde se taková dlouhá šedivá s&#160;načervenalými proužky na bříšku, tak je dobře, jinak by to byl páreček, a&#160;voni se ty potvory úžasně rozmnožujou, ještě víc než králíci.“</p>
			<p class="MLP-text para-style-override-1">„Lassen Sie das,“ řekl sklesle major k&#160;Švejkovi, když mu otvírali dveře.</p>
			<p class="MLP-text para-style-override-1">Major na strážnici nedělal už žádných výstupů, zcela odměřeně poručil, aby došli pro drožku, a&#160;za drkocání drožky po mizerném dláždění Přemyšlu měl v&#160;hlavě jen ty představy, že delikvent je blbec prvního řádu, ale že to bude patrně přece jen nevinné hovado, a&#160;pokud se týká jeho, majora, že mu nic jiného nezbývá, než aby se buď zastřelil ihned, jak přijede domů, nebo aby si poslal pro plášť a&#160;šavli ke generálovi a&#160;jel se vykoupat do městských lázní a&#160;po vykoupání zastavil se ve vinárně u&#160;Vollgrubera, spravil si povšechně chuť a&#160;na večer objednal si po telefonu lístek na představení do městského divadla.</p>
			<p class="MLP-text para-style-override-1">Nežli dojel k&#160;svému bytu, rozhodl se pro to druhé.</p>
			<p class="MLP-text para-style-override-1">V&#160;bytě čekalo ho malé překvapení. Přišel právě včas…</p>
			<p class="MLP-text para-style-override-1">Na chodbě jeho bytu stál generál Fink, držel za límec jeho burše, děsně si s&#160;ním počínal a&#160;řval na něho:</p>
			<p class="MLP-text para-style-override-1">„Kde máš svého majora, dobytku? Mluv, ty zvíře!“</p>
			<p class="MLP-text para-style-override-1">Zvíře však nemluvilo, poněvadž modralo v&#160;obličeji, jak ho generál škrtil.</p>
			<p class="MLP-text para-style-override-1">Major ještě při vstupu k&#160;této scéně postřehl, že nešťastný burš pevně pod paždí svírá jeho plášť a&#160;šavli, které patrně přinesl z&#160;předsíně od generála.</p>
			<p class="MLP-text para-style-override-1">Tato scéna počala majora velice bavit, proto zůstal stát v&#160;po­otevřených dveřích a&#160;díval se dál na utrpení svého věrného sluhy, který měl tu vzácnou vlastnost, že majorovi ležel už dávno v&#160;žaludku pro různé zlodějny.</p>
			<p class="MLP-text para-style-override-1">Generál na okamžik pustil zmodralého burše, jedině kvůli tomu, aby vytáhl z&#160;kapsy telegram, kterým potom počal mlátit majorova sluhu přes hubu a&#160;přes pysky, přičemž křičel:</p>
			<p class="MLP-text para-style-override-1">„Kde máš svého majora, dobytku, kde máš svého majora <span class="MLP-znak-kurziva-11b">auditora</span>, dobytku, abys mu mohl odevzdat telegram v&#160;úřední záležitosti?“</p>
			<p class="MLP-text para-style-override-1">„Zde jsem,“ zvolal major Derwota ve dveřích, kterému kombinace slov „major auditor“ a&#160;„telegram“ připomněla poznovu jeho jisté povinnosti.</p>
			<p class="MLP-text para-style-override-1">„Ach,“ vykřikl generál Fink, „ty se vracíš?“ V&#160;přízvuku bylo tolik jízlivosti, že major neodpověděl a&#160;zůstal nerozhodně stát.</p>
			<p class="MLP-text para-style-override-1">Generál mu řekl, aby šel s&#160;ním do pokoje, a&#160;když se posadil za stůl, hodil mu omlácený telegram o&#160;burše na stůl a&#160;řekl mu tragickým hlasem:</p>
			<p class="MLP-text para-style-override-1">„Čti, to je tvoje dílo.“</p>
			<p class="MLP-text para-style-override-1">Zatímco major četl telegram, vstal generál ze židle, běhal po pokoji, porážel židle a&#160;taburetky, křičel:</p>
			<p class="MLP-text para-style-override-1">„A&#160;přeci ho pověsím!“</p>
			<p class="MLP-text--0-12 para-style-override-1">Telegram byl tohoto znění:</p>
			<p class="MLP-dopis-bez1radku--I para-style-override-1">Pěšák Josef Švejk, ordonanc 11.&#160;pochodové roty, ztratil se 16.&#160;t.&#160;m. na přechodu Chyrów–Felštýn na služební cestě jako zaopatřovač bytů. Neprodleně dopravit pěšáka Švejka na brigádní velitelství do Wojalycze.</p>
			<p class="MLP-text--12-0 para-style-override-1">Major otevřel si stůl, vytáhl mapu a&#160;zamyslel se nad tím, že Felštýn je 40&#160;kilometrů jihovýchodně od Přemyšlu, takže jevila se zde hrozná záhada, jak přišel pěšák Švejk k&#160;ruské uniformě v&#160;místech vzdálených přes sto padesát kilometrů od fronty, když pozice táhnou se v&#160;linii Sokal&#160;– Turze&#160;– Kozlów.</p>
			<p class="MLP-text para-style-override-1">Když to major sdělil generálovi a&#160;ukázal mu na mapě místo, kde se Švejk ztratil před několika dny dle telegramu, generál řval jako býk, poněvadž vyciťoval, že se všechny jeho naděje o&#160;náhlém soudu rozplynuly vniveč. Šel k&#160;telefonu, spojil se se strážnicí a&#160;dal rozkaz, aby okamžitě k&#160;němu, do majorova bytu, přivedli arestanta Švejka.</p>
			<p class="MLP-text para-style-override-1">Nežli byl rozkaz vyplněn, generál nesčíslněkrát za hrozného proklínání projevoval svou nelibost nad tím, že ho měl dát na své riziko ihned pověsit beze všeho vyšetřování.</p>
			<p class="MLP-text para-style-override-1">Major oponoval a&#160;mluvil něco o&#160;tom, že právo a&#160;spravedlnost si podávají ruce, a&#160;řečnil vůbec ve skvělých periodách o&#160;spravedlivém soudu, o&#160;justičních vraždách a&#160;vůbec o&#160;všem možném, co mu slina přinesla na jazyk, neboť měl po včerejšku nehoráznou kočku, která potřebovala se vymluvit.</p>
			<p class="MLP-text para-style-override-1">Když konečně předvedli Švejka, major žádal na něm vysvětlení, jak to bylo tam u&#160;Felštýna a&#160;co vlastně je s&#160;tou ruskou uniformou.</p>
			<p class="MLP-text para-style-override-1">Švejk to náležitě vysvětlil, podepřel to několika příklady ze svých dějin lidských trampot. Když se ho potom major zeptal, proč to již neřekl při výslechu před soudem, Švejk odpověděl, že se ho na to vlastně nikdo neptal, jak se dostal do ruské uniformy, ale že všechny otázky byly: „Přiznáváte se, že jste se dobrovolně a&#160;beze všeho nátlaku oblékl do uniformy nepřítele?“ Poněvadž to byla pravda, že nemohl nic jiného říct: „Ovšem&#160;– ano&#160;– zajisté&#160;– tak jest&#160;– bezesporu.“ Proto také přece odmítl s&#160;rozhořčením nařčení, které padlo u&#160;soudu, že zradil císaře pána.</p>
			<p class="MLP-text para-style-override-1">„Ten muž je naprostý idiot,“ řekl generál k&#160;majorovi. „Převlékat se na hrázi rybníka do nějaké ruské uniformy, kterou tam bůhvíkdo zanechal, dát se vřadit do partie ruských zajatců, to může udělat jenom blbec.“</p>
			<p class="MLP-text para-style-override-1">„Poslušně hlásím,“ ozval se Švejk, „že opravdu sám na sobě někdy pozoruju, že sem slabomyslnej, zejména takhle kvečeru…“</p>
			<p class="MLP-text para-style-override-1">„Kuš, vole,“ řekl mu major a&#160;obrátil se ke generálovi s&#160;otázkou, co tedy se má stát se Švejkem.</p>
			<p class="MLP-text para-style-override-1">„Ať si ho oběsí u&#160;jeho brigády,“ rozhodl generál.</p>
			<p class="MLP-text para-style-override-1">Za hodinu nato vedla eskorta Švejka na nádraží, aby ho doprovodila do štábu brigády do Wojalycze.</p>
			<p class="MLP-text para-style-override-1">V&#160;arestě zanechal Švejk po sobě malou památku, vyškrábav na stěně kouskem dřívka ve třech sloupcích seznam všech polívek, omáček a&#160;příkrmů, které jedl v&#160;civilu. Byl to jakýsi protest proti tomu, že během 24 hodin nedali mu ani do úst.</p>
			<p class="MLP-text--0-12 para-style-override-1">Se Švejkem šel současně tento papír na brigádu:</p>
			<p class="MLP-dopis-bez1radku--I para-style-override-1">Na základě telegramu číslo 469 dodává se pěšák Josef Švejk, zběhlý od 11.&#160;pochodové roty, k&#160;dalšímu řízení v&#160;štáb brigády.</p>
			<p class="MLP-text--12-0 para-style-override-1">Sama eskorta, sestávající ze čtyř mužů, byla směsí národností. Byl v&#160;ní Polák, Maďar, Němec a&#160;Čech, který eskortu vedl a&#160;měl hodnost frajtra a&#160;naparoval se vůči krajanovi arestantovi, dávaje mu najevo svou hroznou nadvládu. Když totiž Švejk na nádraží projevil přání, by dovoleno mu bylo se vymočit, řekl mu frajtr docela hrubě, že bude močit, až přijede k&#160;brigádě.</p>
			<p class="MLP-text para-style-override-1">„Dobrá,“ řekl Švejk, „to mně musejí dát písemně, aby se vědělo, až mně praskne močovej měchýř, kdo mně to udělal. Na to je zákon, pane frajtře.“</p>
			<p class="MLP-text para-style-override-1">Frajtr, chlap od volů, se lekl toho močového měchýře, a&#160;tak slavnostně na nádraží celá eskorta vedla Švejka na záchod. Frajtr vůbec po celé cestě dělal dojem sveřepého člověka a&#160;tvářil se tak nafoukaně, jako kdyby hned zítra měl dostat přinejmenším hodnost velitele armádního sboru.</p>
			<p class="MLP-text para-style-override-1">Když seděli ve vlaku na trati Přemyšl–Chyrów, poznamenal k&#160;němu Švejk:</p>
			<p class="MLP-text para-style-override-1">„Pane frajtr, když se na nich koukám, tak si vzpomínám vždycky na nějakýho frajtra Bozbu, kterej vám sloužil v&#160;Tridentu. Toho když jmenovali frajtrem, tak hned ten první den najednou začal přibejvat do vobjemu. Začínaly mu votýkat tváře a&#160;břicho se mu tak nafouklo, že druhej den už mu ani erární kalhoty nestačily. A&#160;co bylo to nejhorší, že mu začaly růst uši do délky. Tak ho dali na marodku a&#160;regimentsarct povídal, že se to stává všem frajtrům. Ze začátku že se nafouknou, u&#160;některýho že to brzo přejde, ale tohle že je takovej těžkej případ, že by moh puknout, poněvadž mu to de vod tý hvězdičky na pupek. Aby ho zachránili, museli mu tu hvězdičku vodříznout a&#160;von zas splasknul.“</p>
			<p class="MLP-text para-style-override-1">Od té chvíle Švejk marně se snažil udržet s&#160;frajtrem rozhovor a&#160;vysvětlit mu přátelsky, proč se povšechně říká, proč je frajtr neštěstím kumpanie. Frajtr na to neodpovídal kromě temných výhružek, kdo se asi z&#160;obou bude smát, až přijdou k&#160;brigádě. Krajan se zkrátka neosvědčil, a&#160;když se ho Švejk optal, odkud je, odpověděl, že mu do toho nic není.</p>
			<p class="MLP-text para-style-override-1">Švejk to zkoušel s&#160;ním všelijak. Vypravoval mu, že to není ponejprv, co ho vedou eskortou, ale že se vždycky přitom dobře bavil se všemi, kteří ho provázeli.</p>
			<p class="MLP-text para-style-override-1">Frajtr ale mlčel dál a&#160;Švejk pokračoval:</p>
			<p class="MLP-text para-style-override-1">„Tak se mně zdá, pane frajtr, že jich muselo potkat ve světě neštěstí, když ztratili řeč. Znal jsem mnoho smutnejch frajtrů, ale takový boží neštěstí, jako jste vy, pane frajtr, vodpustějí a&#160;nehněvají se, jsem ještě neviděl. Svěřejí se mně, co jich trápí, a&#160;může bejt, že jim poradím, poněvadž voják, kterýho vodějí eskortou, ten má vždy větší zkušenosti než ti, co ho hlídají. Nebo vědí co, pane frajtr, aby nám cesta lepší utíkala, vypravujou něco, třebas jak to u&#160;nich vypadá v&#160;okolí, jestli tam mají rybníky, nebo třebas je tam nějaká zřícenina hradu, tak by nám mohli vyprávět, jaká pověst se k&#160;tomu víže?“</p>
			<p class="MLP-text para-style-override-1">„Už toho mám dost,“ vykřikl frajtr.</p>
			<p class="MLP-text para-style-override-1">„To sou šťastnej člověk,“ řekl Švejk, „některej člověk nemá toho nikdy dost.“</p>
			<p class="MLP-text para-style-override-1">Frajtr zahalil se v&#160;naprosté mlčení, když byl promluvil své poslední slovo:</p>
			<p class="MLP-text para-style-override-1">„Voni ti to u&#160;brigády vytmavějí, ale já se s&#160;tebou abgébovat nebudu.“</p>
			<p class="MLP-text para-style-override-1">V&#160;eskortě bylo vůbec velice málo zábavy. Maďar se bavil s&#160;Němcem zvláštním způsobem, jelikož znal z&#160;němčiny jenom <span class="MLP-znak-kurziva-11b">jawohl</span> a&#160;<span class="MLP-znak-kurziva-11b">was?</span> Když Němec mu cosi vykládal, Maďar kýval hlavou a&#160;říkal „Jawohl“, a&#160;když se Němec zamlčel, řekl Maďar „Was?“ a&#160;Němec spustil znova. Polák z&#160;eskorty se držel aristokraticky, nikoho si nevšímal a&#160;bavil se sám pro sebe tím, že smrkal na zem, používaje k&#160;tomu velice dovedně palce pravé ruky, pak to zádumčivě na zemi roztíral kolbou ručnice a&#160;pak způsobně si utíral zasviněnou kolbu o&#160;kalhoty, přičemž si neustále pobručoval:</p>
			<p class="MLP-text para-style-override-1">„Svatá Panno.“</p>
			<p class="MLP-text para-style-override-1">„To toho moc neumíš,“ řekl k&#160;němu Švejk. „Na Bojišti bydlel v&#160;jednom sklepním bytě metař Macháček, ten se vysmrkal na vokno a&#160;rozmazal to tak dovedně, že z&#160;toho byl vobraz, jak Libuše věští slávu Prahy. Za každej takovej vobraz dostal vod ženy takový státní stipendium, že měl hubu jako žok, ale von toho nenechal a&#160;pořád se v&#160;tom zdokonaloval. Byla to taky jediná jeho zábava.“</p>
			<p class="MLP-text para-style-override-1">Polák mu na to neodpovídal a&#160;nakonec celá eskorta byla v&#160;hlubokém mlčení, jako by jela na pohřeb a&#160;přemýšlela s&#160;pietou na nebožtíka.</p>
			<p class="MLP-text para-style-override-1">Tak se blížili ku štábu brigády do Wojalyzce.</p>
			<p class="MLP-text-bez1radku--12-0 para-style-override-1">Mezitím se u&#160;štábu brigády zběhly jisté velice podstatné změny.</p>
			<p class="MLP-text para-style-override-1">Řízením štábu brigády byl pověřen plukovník Gerbich. To byl pán velkých vojenských schopností, které se mu vrazily do nohou ve formě podágry. Měl však v&#160;ministerstvu velice vlivné osobnosti, které způsobily, že nešel do penze a&#160;potloukal se nyní po různých štábech větších vojenských formací, bral zvýšené služné s&#160;nejrozmanitějšími válečnými doplatky a&#160;zůstával tak dlouho na místě, dokud v&#160;záchvatu podágry nevyvedl nějakou blbost. Potom ho zase přeložili jinam a&#160;obyčejně bylo to vlastně jakési povýšení. S&#160;důstojníky při obědě obyčejně o&#160;ničem jiném nemluvíval než o&#160;svém oteklém palci na noze, který nabýval občas hrozivých rozměrů, takže musel nosit zvláštní velikou botu.</p>
			<p class="MLP-text para-style-override-1">Při jídle bylo jeho nejmilejší zábavou vypravovat všem, jak mu palec mokvá a&#160;neustále se potí, takže jej musí mít ve vatě, a&#160;ty výpotky že jsou cítit jako zkysaná hovězí polévka.</p>
			<p class="MLP-text para-style-override-1">Proto také se vždycky s&#160;ním celý důstojnický sbor s&#160;velkou upřímností loučil, když odcházel na jiné místo. Jinak byl velice žoviální pán a&#160;choval se zcela přátelsky k&#160;nižším důstojnickým šaržím, kterým vykládal, co toho dřív, dokud ho ještě tohle nechytlo, dobrého vypil a&#160;snědl.</p>
			<p class="MLP-text para-style-override-1">Když dopravili Švejka na brigádu a&#160;dle rozkazu službu konající důstojníka předvedli ho s&#160;patřičnými listinami k&#160;plukovníkovi Gerbichovi, seděl u&#160;něho v&#160;kanceláři poručík Dub.</p>
			<p class="MLP-text para-style-override-1">Za těch několik dní od pochodu Sanok–Sambor poručík Dub prodělal opět jedno dobrodružství. Za Felštýnem potkala totiž 11.&#160;pochodová setnina transport koní, které vedli k&#160;dragounskému pluku do Sadowe-Wisznie.</p>
			<p class="MLP-text para-style-override-1">Poručík Dub ani sám vlastně nevěděl, jak se to stalo, že chtěl ukázat nadporučíkovi Lukášovi své jezdecké umění, jak vyskočil na jednoho koně, který s&#160;ním zmizel do údolí potoka, kde později našli poručíka Duba pevně zasazeného v&#160;malém močálu, že by jej snad ani nejdovednější zahradník nedovedl tak zasadit. Když ho vytáhli pomocí smyček, poručík Dub nestěžoval si na nic, jenom tiše sténal, jako kdyby dodělával. Tak ho přivezli ke štábu brigády, jak táhli kolem, a&#160;složili ho tam v&#160;malém lazaretu.</p>
			<p class="MLP-text para-style-override-1">Za pár dní se vzpamatoval, takže lékař prohlásil, že ještě dvakrát nebo třikrát mu namažou záda a&#160;břicho jódovou tinkturou a&#160;že potom může směle zas dostihnout svůj oddíl.</p>
			<p class="MLP-text para-style-override-1">Nyní seděl tedy u&#160;plukovníka Gerbicha a&#160;vypravoval si s&#160;ním o&#160;nejrůznějších nemocech.</p>
			<p class="MLP-text para-style-override-1">Když spatřil Švejka, zvolal hlasem velikým, neboť mu bylo známo o&#160;záhadném zmizení Švejka před Felštýnem:</p>
			<p class="MLP-text para-style-override-1">„Tak už tě zas máme! Mnozí jako potvory putují a&#160;ještě horší šelmy se vracejí. Ty jsi taky jeden z&#160;nich.“</p>
			<p class="MLP-text para-style-override-1">Kvůli doplnění sluší ještě poznamenati, že poručík Dub při svém dobrodružství s&#160;koněm utrpěl slabý otřes mozku, proto se nesmíme divit, že přistupuje těsněji k&#160;Švejkovi, křičel ve verších, vyzývaje boha k&#160;zápasu se Švejkem:</p>
			<p class="MLP-text para-style-override-1">„Otče, hle, vzývám tě, dýmem halí mne dunivá děla, děsivě míhá se svištivá střela, řediteli bitev, vzývám tě, Otče, ty doprovoď mne na tohodle lumpa… Kdes byl tak dlouho, pacholku? Jakou to máš uniformu na sobě?“</p>
			<p class="MLP-text para-style-override-1">Ještě sluší dodati, že plukovník stížený dnou měl ve své kanceláři všechno velice demokraticky zařízeno, když právě neměl záchvatu. Střídaly se u&#160;něho všechny možné šarže, aby vyslechly jeho názory na oteklý palec s&#160;příchutí zakyslé hovězí polévky.</p>
			<p class="MLP-text para-style-override-1">V&#160;dobách, kdy plukovník Gerbich netrpěl záchvaty, bývalo v&#160;jeho kanceláři vždy plno nejrůznějších šarží, neboť on v&#160;takových mimořádných případech byl velice veselý a&#160;hovorný a&#160;rád měl kolem sebe posluchače, kterým by vypravoval sviňácké anekdoty, což mu dělalo velice dobře a&#160;ostatním působilo tu radost, že se nuceně smáli nad starými anekdotami, které snad byly už v&#160;oběhu za generála Laudona.</p>
			<p class="MLP-text para-style-override-1">Služba u&#160;plukovníka Gerbicha byla v&#160;takových dobách velice lehká, všichni si dělali, co chtěli, a&#160;kdekoliv v&#160;nějakém štábu objevil se plukovník Gerbich, tam bylo jisto, že se krade a&#160;dělají skopičiny všeho druhu.</p>
			<p class="MLP-text para-style-override-1">Také nyní nahrnulo se s&#160;předvedeným Švejkem do kanceláře plukovníka šarží nejrůznějšího druhu a&#160;čekalo, co se bude dít, mezitímco plukovník studoval přípis ke štábu brigády, sestavený majorem z&#160;Přemyšlu.</p>
			<p class="MLP-text para-style-override-1">Poručík Dub však pokračoval v&#160;rozmluvě se Švejkem svým obvyklým, roztomilým způsobem:</p>
			<p class="MLP-text para-style-override-1">„Ty mne ještě neznáš, ale až mne poznáš, tak strachy zcepeníš.“</p>
			<p class="MLP-text para-style-override-1">Plukovník z&#160;listiny majorovy byl jelen, poněvadž major v&#160;Přemyšlu diktoval ten spis ještě pod vlivem slabouninké otravy alkoholem.</p>
			<p class="MLP-text para-style-override-1">Plukovník Gerbich byl však přesto v&#160;dobré náladě, poněvadž včera i&#160;dnes pominuly mu nepříjemné bolesti a&#160;jeho palec choval se tiše jako beránek.</p>
			<p class="MLP-text para-style-override-1">„Tak co jste vlastně provedl,“ otázal se Švejka tak laskavým tónem, že poručíka Duba píchlo u&#160;srdce a&#160;přinutilo ho, aby místo Švejka sám odpověděl:</p>
			<p class="MLP-text para-style-override-1">„Muž ten, pane plukovníku,“ představoval Švejka, „dělá ze sebe blba, aby kryl svým idiotstvím svá darebáctví. Nejsem sice obeznámen s&#160;obsahem dodaného s&#160;ním spisu, nicméně domnívám se, že ten chlap zase něco provedl, ale ve větším měřítku. Kdybyste dovolil, pane plukovníku, abych se mohl seznámiti s&#160;obsahem spisu, mohl bych vám rozhodně dáti eventuelně určité direktivy, jak s&#160;ním naložit.“</p>
			<p class="MLP-text para-style-override-1">Obraceje se na Švejka, řekl k&#160;němu česky:</p>
			<p class="MLP-text para-style-override-1">„Ty mně piješ krev, viď?“</p>
			<p class="MLP-text para-style-override-1">„Piju,“ odpověděl důstojně Švejk.</p>
			<p class="MLP-text para-style-override-1">„Tak si ho představte, pane plukovníku,“ pokračoval německy poručík Dub. „Nemůžete se ho na nic optat, nemůžete s&#160;ním vůbec promluvit. Jednou musí padnout kosa na kámen a&#160;bude třeba ho příkladně potrestat. Dovolte, pane plukovníku…“</p>
			<p class="MLP-text para-style-override-1">Poručík Dub zahloubal se do spisu sestaveného majorem z&#160;Přemyšlu, a&#160;když dočetl, zvolal slavnostně k&#160;Švejkovi:</p>
			<p class="MLP-text para-style-override-1">„Teď je s&#160;tebou amen, kam jsi dal erární uniformu?“</p>
			<p class="MLP-text para-style-override-1">„Nechal jsem ji na hrázi rybníka, když jsem zkoušel tyhle hadry, jak se v&#160;nich ruskejm vojákům chodí,“ odpověděl Švejk, „vono to vlastně není nic jiného než vomyl.“</p>
			<p class="MLP-text para-style-override-1">Švejk počal vyprávět poručíkovi Dubovi, co všechno zkusil kvůli tomu vomylu, a&#160;když skončil, zařval na něho poručík Dub:</p>
			<p class="MLP-text para-style-override-1">„Teď mě teprv poznáš. Víš, co to je, ztrácet erární majetek, víš, co to znamená, ty lotře, přijít ve válce o&#160;uniformu?“</p>
			<p class="MLP-text para-style-override-1">„Poslušně hlásím, pane lajtnant,“ odpověděl Švejk, „že když voják ztratí uniformu, že musí vyfasovat novou.“</p>
			<p class="MLP-text para-style-override-1">„Ježíšmarjá,“ vykřikl poručík Dub, „ty vole, ty zvíře jedno, ty si budeš tak dlouho zahrávat se mnou, že budeš po válce sto let dosluhovat.“</p>
			<p class="MLP-text para-style-override-1">Plukovník Gerbich, který doposud seděl klidně a&#160;rozšafně za stolem, sešklebil se najednou strašlivě, neboť jeho doposud klidný palec u&#160;nohy z&#160;mírného a&#160;klidného beránka proměnil se záchvatem dny na řvoucího tygra, na elektrický proud o&#160;600 voltech, na úd drcený pomalu kladivem na štěrk. Plukovník Gerbich mávl jenom rukou a&#160;zařval hrozným hlasem člověka pomalu pečeného na rožni:</p>
			<p class="MLP-text para-style-override-1">„Všechno ven! Podejte mi revolver!“</p>
			<p class="MLP-text para-style-override-1">Tohle už všichni znali, a&#160;proto vyrazili ven i&#160;se Švejkem, kterého odtáhla stráž na chodbu. Jedině poručík Dub zůstal a&#160;chtěl ještě v&#160;této chvíli, která se mu zdála tak příhodnou, nasadit na Švejka a&#160;řekl šklebícímu se plukovníkovi:</p>
			<p class="MLP-text para-style-override-1">„Dovoluji si upozorniti, pane plukovníku, že tento muž…“</p>
			<p class="MLP-text para-style-override-1">Plukovník zamňoukal a&#160;hodil po poručíkovi kalamářem, načež zděšený poručík Dub zasalutoval a&#160;řekl: „Ovšem, pane plukovníku,“ a&#160;zmizel ve dveřích.</p>
			<p class="MLP-text para-style-override-1">Potom dlouho ozýval se z&#160;plukovníkovy kanceláře řev a&#160;vytí, až nakonec bolestné úpění umlklo. Palec plukovníkův proměnil se najednou opět v&#160;klidného beránka, záchvat dny pominul, plukovník si zazvonil a&#160;poručil, aby přivedli k&#160;němu opět Švejka.</p>
			<p class="MLP-text para-style-override-1">„Tak co je vlastně s&#160;tebou,“ otázal se plukovník Švejka, jako by z&#160;něho všechno nepříjemné spadlo a&#160;kterému bylo tak volně a&#160;blaze, jako by se povaloval v&#160;písku na břehu mořském.</p>
			<p class="MLP-text para-style-override-1">Švejk, usmívaje se přátelsky na plukovníka, vyprávěl mu celou svou odyseu, jak je ordonancí 11.&#160;marškupanie 91.&#160;regimentu a&#160;jak neví, co si tam bez něho počnou.</p>
			<p class="MLP-text para-style-override-1">Plukovník se také usmíval a&#160;potom vydal tyto rozkazy:</p>
			<p class="MLP-text para-style-override-1">„Vyhotovit Švejkovi vojenský lístek přes Lvov na stanici Zóltance, kam má zítra dorazit jeho pochodová setnina, a&#160;vydat mu ze skladiště nový erární mundúr a&#160;6&#160;korun 82&#160;haléře v&#160;záměnu mináže na cestu.“</p>
			<p class="MLP-text para-style-override-1">Když potom Švejk v&#160;novém rakouském mundúru opouštěl štáb brigády, aby se vydal na nádraží, civěl u&#160;štábu poručík Dub a&#160;byl nemálo překvapen, když Švejk ohlásil se přísně vojensky u&#160;něho, ukázal mu dokumenty a&#160;optal se ho starostlivě, má-li něco vyřídit od něho panu nadporučíkovi Lukášovi.</p>
			<p class="MLP-text para-style-override-1">Poručík Dub se k&#160;nijakému jinému vyjádření nedostal než ke slůvku <span class="MLP-znak-kurziva-11b">Abtreten!</span> A&#160;když se díval za vzdalujícím se Švejkem, tak si jenom mumlal pro sebe:</p>
			<p class="MLP-text para-style-override-1">„Ty mne ještě poznáš, ježíšmarjá, ty mne poznáš…“</p>
			<p class="MLP-text-bez1radku--12-0 para-style-override-1">Ve stanici Zóltance bylo shromáždění celého bataliónu hejtmana Ságnera až na nachhút ze 14.&#160;kumpanie, který se někde ztratil, když obcházeli Lvov.</p>
			<p class="MLP-text para-style-override-1">Při vstupu do městečka Švejk ocitl se úplně v&#160;novém prostředí, neboť zde již bylo pozorovat ze všeobecného ruchu, že není tak příliš daleko na pozici, kde se to řeže. Všude leželo kolem dělostřelectvo a&#160;vozatajstvo, z&#160;každého domu vystupovali vojáci nejrůznějších pluků, mezi těmi jako elita chodili říšští Němci a&#160;aristokraticky rozdávali Rakušanům cigarety ze svých hojných zásob. U&#160;říšskoněmeckých kuchyní na náměstí byly dokonce sudy s&#160;pivem, kde se vojákům točilo pivo do odměrek k&#160;obědu a&#160;k&#160;večeři, kolem kterých sudů ploužili se jako mlsné kočky zanedbaní rakouští vojáci s&#160;nabobtnanými břichy od špinavého odvaru slazené cigorky.</p>
			<p class="MLP-text para-style-override-1">Skupiny pejzatých židů v&#160;dlouhých kaftanech ukazovaly si na mraky kouře na západě, šermovaly rukama. Křičelo se všude, že to hoří na řece Bugu, Uciszków, Busk a&#160;Derewiany.</p>
			<p class="MLP-text para-style-override-1">Slyšet bylo zřetelně dunění děl. Tu zas křičeli, že Rusové bombardují z&#160;Grabové Kamionku Strumilowu a&#160;že se bojuje podél celého Bugu, a&#160;vojáci že zadržují běžence, kteří se už chtěli vrátit za Bug opět do svých domovů.</p>
			<p class="MLP-text para-style-override-1">Všude panoval zmatek a&#160;nikdo nevěděl nic jistého, zdali Rusové nepřešli opět k&#160;ofenzívě a&#160;nezarazili svůj nepřetržitý ústup po celé frontě.</p>
			<p class="MLP-text para-style-override-1">Na hlavní velitelství městečka vodily hlídky polních četníků každou chvíli nějakou ustrašenou židovskou duši pro obvinění z&#160;rozšiřování nepravých a&#160;klamných zpráv. Tam bili potom nešťastné židy do krve a&#160;propouštěli je s&#160;rozsekanou zadnicí do jejich domovů.</p>
			<p class="MLP-text para-style-override-1">Do toho zmatku přišel tedy Švejk a&#160;pátral v&#160;městečku po své marškumpanii. Již na nádraží byl by se málem dostal do konfliktu na etapním velitelství. Když přišel ke stolu, kde se podávaly informace vojákům hledajícím své části, nějaký kaprál se na něho od stolu rozkřikl, jestli snad nechce, aby mu šel jeho marškumpačku vyhledat. Švejk mu řekl, že chce jenom vědět, kde je zde v&#160;městečku rozložená 11.&#160;marškumpanie 91.&#160;regimentu takového a&#160;takového maršbataliónu.</p>
			<p class="MLP-text para-style-override-1">„Pro mne je to velice důležitý,“ zdůrazňoval Švejk, „abych věděl, kde je 11.&#160;marškumpanie, poněvadž já jsem vod ní ordonanc.“</p>
			<p class="MLP-text para-style-override-1">Ke všemu neštěstí seděl u&#160;vedlejšího stolu nějaký štábní šikovatel, který vyskočil jako tygr a&#160;zahulákal na Švejka:</p>
			<p class="MLP-text para-style-override-1">„Zatracený prase, ty seš ordonanc a&#160;nevíš, kde je tvá marškum­panie?“</p>
			<p class="MLP-text para-style-override-1">Nežli mohl Švejk odpovědět, zmizel štábní šikovatel v&#160;kanceláři a&#160;za chvíli přiváděl odtamtud tlustého nadporučíka, který vypadal tak důstojně jako majitel nějaké velkořeznické firmy.</p>
			<p class="MLP-text para-style-override-1">Etapní velitelství bývala též padáky na potloukající se zdivočilé vojáky, kteří by snad přes celou válku hledali své části a&#160;potloukali by se po etapách a&#160;nejraději by čekali ve frontách u&#160;těch stolů na etapních velitelstvích, kde byl nápis <span class="MLP-znak-kurziva-11b">Minagegeld</span>.</p>
			<p class="MLP-text para-style-override-1">Když tlustý nadporučík vstoupil, tu vykřikl šikovatel „Habt Acht!“ a&#160;nadporučík otázal se Švejka:</p>
			<p class="MLP-text para-style-override-1">„Kde máš dokumenty?“</p>
			<p class="MLP-text para-style-override-1">Když mu je Švejk předložil a&#160;nadporučík se přesvědčil o&#160;správnosti jeho maršrůty od štábu jeho brigády do Zóltance k&#160;jeho kumpanii, odevzdal je opět Švejkovi a&#160;řekl blahosklonně ke kaprálovi u&#160;stolu: „Dejte mu informace,“ a&#160;opět se zavřel vedle do kanceláře.</p>
			<p class="MLP-text para-style-override-1">Když za ním zapadly dveře, vzal štábní šikovatel Švejka za rameno, a&#160;odváděje ho ke dveřím, podal mu tuto informaci:</p>
			<p class="MLP-text para-style-override-1">„Koukej, smrade, ať zmizíš!“</p>
			<p class="MLP-text para-style-override-1">A&#160;tak se Švejk ocitl opět v&#160;tom zmatku a&#160;pátral nyní po někom známém z&#160;bataliónu. Chodil dlouho po ulicích, až konečně vsadil na jednu kartu.</p>
			<p class="MLP-text para-style-override-1">Zastavil jednoho plukovníka a&#160;svou lámanou němčinou ho prosil, jestli snad nezná, kde leží jeho batalión s&#160;jeho marškumpanií.</p>
			<p class="MLP-text para-style-override-1">„Se mnou můžeš mluvit česky,“ řekl plukovník, „já jsem také z&#160;Čech. Tvůj batalión je rozložen vedle ve vesnici Klimontówě za drahou, a&#160;do městečka se nesmí, poněvadž se od vaší jedné kumpanie poprali na náměstí s&#160;Bavoráky, hned jak přišli.“</p>
			<p class="MLP-text para-style-override-1">Švejk vydal se tedy do Klimontówa.</p>
			<p class="MLP-text para-style-override-1">Plukovník na něho zavolal, sáhl do kapsy a&#160;dal Švejkovi pět korun, aby si za ně koupil cigarety, poznovu se s&#160;ním laskavě rozloučiv, vzdaloval se od Švejka a&#160;myslel si v&#160;duchu:</p>
			<p class="MLP-text para-style-override-1">„Jaký to sympatický vojáček.“</p>
			<p class="MLP-text para-style-override-1">Švejk pokračoval na své cestě do vesnice, a&#160;přemýšleje o&#160;plukovníkovi, dospěl k&#160;tomu úsudku, že před dvanácti lety byl v&#160;Tri­dentu nějaký plukovník Habermaier, který se také tak laskavě choval k&#160;vojákům, a&#160;nakonec vyšlo najevo, že je homosexuelní, když chtěl v&#160;lázních u&#160;Adiže zprznit jednoho kadetaspiranta, vyhrožuje mu dienstreglamá.</p>
			<p class="MLP-text para-style-override-1">Za těchto ponurých myšlenek došel Švejk pomalu do nedaleké vesnice a&#160;nedalo mu mnoho práce najít štáb bataliónu, neboť třebas vesnice byla velice rozsáhlá, byla tam jen jedna slušná budova, veliká obecná škola, kterou v&#160;tomto čistě ukrajinském kraji postavila haličská zemská správa k&#160;vydatnému popolštění obce.</p>
			<p class="MLP-text para-style-override-1">Škola ve válce prodělala několik fází. Bylo zde umístěno povícero ruských štábů, rakouských štábů, jeden čas byl z&#160;tělocvičny zřízen operační sál v&#160;dobách velikých bitev, rozhodujících osud Lvova. Zde řezali nohy i&#160;ruce a&#160;prováděli trepanace lebek.</p>
			<p class="MLP-text para-style-override-1">Za školou ve školní zahradě byla veliká trychtýřovitá jáma, způsobená výbuchem granátu velikého kalibru. V&#160;rohu zahrady stála silná hruška, na jejíž jedné větvi visel kus přeříznutého provazu, na kterém visel nedávno místní řeckokatolický farář, pověšený na udání místního polského řídícího učitele, že byl členem skupiny starorusů a&#160;že za ruské okupace sloužil v&#160;kostele mši za vítězství zbraní ruského pravoslavného cara. Nebylo to sice pravda, poněvadž v&#160;té době obviněný vůbec nebyl v&#160;místě přítomen, jsa na léčení kvůli svým žlučovým kamínkům v&#160;malých lázních nedotčených válkou, v&#160;Bochnie Zamurowane.</p>
			<p class="MLP-text para-style-override-1">V&#160;pověšení řeckokatolického faráře hrálo úlohu několik složek: národnost, náboženský spor a&#160;slepice. Nešťastný farář těsně před válkou zabil totiž ve své zahradě jednu z&#160;učitelových slepic, které mu vybíraly zasazená zrna melounů.</p>
			<p class="MLP-text para-style-override-1">Po nebožtíkovi řeckokatolickém faráři zůstala farní budova prázdnou a&#160;možno říct, že každý si vzal po panu faráři něco na památku.</p>
			<p class="MLP-text para-style-override-1">Jeden polský sedláček odnesl si domů dokonce i&#160;staré piano, jehož vrchní desky použil ku spravení dvířek u&#160;prasečího chlívka. Část nábytku rozštípali vojáci, jak to bylo zvykem, a&#160;šťastnou náhodou zůstala neporušena veliká kamna v&#160;kuchyni se znamenitou plotnou, neboť řeckokatolický farář nelišil se nikterak od svých ultrakolegů a&#160;rád papal a&#160;měl rád mnoho hrnců a&#160;pekáčů na plotně i&#160;v&#160;troubě.</p>
			<p class="MLP-text para-style-override-1">Tu stalo se jakousi tradicí, že všechny procházející části vojsk vařily zde v&#160;kuchyni pro důstojníky. Nahoře pak, ve velkém pokoji, bývalo jakési důstojnické kasino. Stoly a&#160;židle sesbírali u&#160;obyvatelstva vesnice.</p>
			<p class="MLP-text para-style-override-1">Dnes právě důstojníci z&#160;bataliónu uspořádali si slavnostní večeři, složili se a&#160;koupili si prase, a&#160;kuchař Jurajda dělal prasečí hody pro důstojníky, obklopen různými příživníky z&#160;řad důstojnických sluhů, nad kterými vynikal účetní šikovatel, který dával rady Jurajdovi, jak má dranžírovat prasečí hlavu, aby na něho zbyl kus rypáčku.</p>
			<p class="MLP-text para-style-override-1">Nejvíc vyvalené oči ze všech měl nedožera Baloun.</p>
			<p class="MLP-text para-style-override-1">Tak asi se dívají lidožrouti s&#160;laskominami a&#160;chtivostí, jak z&#160;misionáře pečeného na rožni teče tuk, vydávaje příjemnou vůni při škvaření. Balounovi bylo asi tak jako mlékařskému psu táhnoucímu vozík, kolem kterého nese uzenářský pomocník na hlavě koš s&#160;čerstvými uzenkami z&#160;udírny, přičemž řetěz uzenek visí mu z&#160;koše po zádech, takže jen skočit a&#160;chňapnout, kdyby nebylo toho protivného řemení, do kterého je ten ubohý pes zapřažen, a&#160;mizerného náhubku.</p>
			<p class="MLP-text para-style-override-1">A&#160;jitrnicový prejt, prodělávající první období zrození, jitrnicové ohromné embryo na hromadě na vále vonělo pepřem, mastnotou, játry.</p>
			<p class="MLP-text para-style-override-1">A&#160;Jurajda s&#160;vykasanými rukávy byl tak vážným, že by mohl sloužit za model k&#160;obrazu, jak bůh z&#160;chaosu tvoří zeměkouli.</p>
			<p class="MLP-text para-style-override-1">Baloun se nezdržel a&#160;zavzlykal. Jeho vzlykot stupňoval se do usedavého pláče.</p>
			<p class="MLP-text para-style-override-1">„Co řveš jak bejk?“ otázal se ho kuchař Jurajda.</p>
			<p class="MLP-text para-style-override-1">„Tak jsem si vzpomněl na domov,“ odpověděl se vzlykotem Baloun, „jak jsem bejval vždycky doma při tom a&#160;jak jsem nikdy ani svýmu nejlepšímu sousedovi nechtěl poslat vejslužku, jen jsem chtěl vždycky všechno sežrat sám a&#160;taky sežral. Jednou jsem se tak naprásk jitrnic, jelit a&#160;ovaru, že všichni mysleli, že prasknu, a&#160;honili mne kolem dokola s&#160;bičem po dvoře, jako když se kráva nafoukne po jeteli.</p>
			<p class="MLP-text para-style-override-1">Pane Jurajda, dovolejí mně hrábnout do toho prejtu, a&#160;potom ať jsem uvázanej, jinak já to trápení nepřežiju.“</p>
			<p class="MLP-text para-style-override-1">Baloun vstal z&#160;lavice, a&#160;potáceje se jako opilý, přikročil ke stolu a&#160;natáhl svou pracku směrem k&#160;hromadě prejtu.</p>
			<p class="MLP-text para-style-override-1">Nastal urputný zápas. Stěží ho zmohli všichni přítomní, aby se nevrhl na prejt. Jen to mu nemohli zabránit, když ho vyhazovali z&#160;kuchyně, aby nehrábl v&#160;zoufalství do hrnce s&#160;močenými střevy na jitrnice.</p>
			<p class="MLP-text para-style-override-1">Kuchař Jurajda byl tak rozčilen, že za prchajícím Balounem vyhodil celý svazek dřívek a&#160;zařval za ním:</p>
			<p class="MLP-text para-style-override-1">„Nažer se špejlů, potvoro!“</p>
			<p class="MLP-text para-style-override-1">V&#160;tu dobu byli již nahoře shromážděni důstojníci bataliónu, a&#160;zatímco očekávali slavnostně to, co se rodilo dole v&#160;kuchyni, pili z&#160;nedostatku jiného alkoholu sprostou samožitnou kořalku, zabarvenou odvarem cibule nažluto, o&#160;které tvrdil židovský kupec, že je to nejlepší a&#160;nejpůvodnější francouzský koňak, který zdědil po svém otci, a&#160;ten že ho měl ještě od svého dědečka.</p>
			<p class="MLP-text para-style-override-1">„Ty chlape,“ řekl mu při té příležitosti hejtman Ságner, „jestli ještě řekneš, že ho tvůj pradědeček koupil od Francouzů, když utíkali od Moskvy, tak tě dám zavřít, až ten nejmladší z&#160;tvé rodiny bude nejstarší.“</p>
			<p class="MLP-text para-style-override-1">Zatímco po každém doušku proklínali podnikavého žida, Švejk seděl již v&#160;kanceláři bataliónu, kde nebyl nikdo kromě jednoročního dobrovolníka Marka, který jako historik bataliónu použil zdržení se bataliónu u&#160;Zóltance, aby do zásoby popsal některé vítězné boje, které se strhnou patrně v&#160;budoucnosti.</p>
			<p class="MLP-text para-style-override-1">Prozatím dělal si určité náčrtky, a&#160;měl právě napsáno, když Švejk vstoupil:</p>
			<p class="MLP-text para-style-override-1">„Jestli před naším duševním zrakem objeví se všichni ti hrdinové zúčastnivší se bojů u&#160;vesnice N, kde po boku našeho bataliónu bojoval jeden batalión pluku N a&#160;druhý batalión pluku N, vidíme, že náš n-tý batalión projevil nejskvělejší strategické schopnosti a&#160;přispěl nepopíratelně k&#160;vítězství n-té divize, mající za účel upevniti definitivně naše pozice v&#160;úseku N.“</p>
			<p class="MLP-text para-style-override-1">„Tak vidíš,“ řekl Švejk k&#160;jednoročnímu dobrovolníkovi, „už jsem zde zas.“</p>
			<p class="MLP-text para-style-override-1">„Dovol, ať tě očuchám,“ řekl mile dojat jednoroční dobrovolník Marek, „hm, opravdu smrdíš kriminálem.“</p>
			<p class="MLP-text para-style-override-1">„Jako vobyčejně,“ řekl Švejk, „bylo to jenom malinký nedorozumění; a&#160;co ty děláš?“</p>
			<p class="MLP-text para-style-override-1">„Jak vidíš,“ odpověděl Marek, „házím na papír hrdinné záchrance Rakouska, ale nějak mi to nechce jít dohromady a&#160;je to samé enóno. Podtrhuji v&#160;tom <span class="MLP-znak-kurziva-11b">n</span>, kteréžto písmeno dospělo k&#160;neobyčejné dokonalosti i&#160;v&#160;přítomnosti, i&#160;v&#160;budoucnosti. Kromě předešlých schopností objevil ve mně hejtman Ságner neobyčejný matematický talent. Musím kontrolovat účty bataliónu a&#160;dospěl jsem doposud k&#160;takové uzávěrce, že batalión je naprosto pasivní a&#160;že čeká jen na to, jak by udělal nějaké vyrovnání se svými ruskými věřiteli, poněvadž se po porážce i&#160;po vítězství nejvíce krade. Ostatně je to všechno jedno. I&#160;kdybychom byli potřeni na hlavu, jsou zde dokumenty o&#160;našem vítězství, poněvadž v&#160;úloze batalionsgeschichtsschreibra jsem poctěn tím, že mohu psát: ‚Poznovu se otočit proti nepříteli, který již se domníval, že vítězství je na jeho straně. Výpad našich vojínů a&#160;útok s&#160;bodáky bylo dílem okamžiku. Nepřítel v&#160;zoufalství prchá, vrhá se do vlastních zákopů, bodáme ho bez milosti, takže v&#160;nepořádku opouští své zákopy, zanechávaje v&#160;našich rukách zraněné i&#160;nezraněné zajatce. Jest to jeden z&#160;nejslavnějších okamžiků.‘ Kdo to všechno přečká, píše domů polní poštou lístek: ‚Dostali přes prdel, drahá ženo! Jsem zdráv. Odstavilas už našeho fakana? Jenom ho neuč, aby říkal cizím lidem táta, poněvadž by to bylo pro mě těžký.‘ Cenzura potom škrtne na lístku ‚Dostali přes prdel‘, poněvadž se neví, kdo to dostal, a&#160;mohlo by se různě kombinovat, poněvadž bylo vyjádření nejasné.“</p>
			<p class="MLP-text para-style-override-1">„Hlavně jasně mluvit,“ prohodil Švejk. „Když byli misionáři u&#160;Svatýho Ignáce v&#160;Praze v&#160;roce 1912, tak tam byl jeden kazatel, a&#160;ten povídal z&#160;kazatelny, že se asi s&#160;nikým neshledá v&#160;nebi. A&#160;byl na té exercici večerní jeden klempíř Kulíšek a&#160;ten po tý pobožnosti povídal v&#160;hospodě, že ten misionář musel asi moc věcí provést, když v&#160;kostele vohlašoval, jako při veřejný zpovědi, že s&#160;nikým se neshledá na nebi; proč takový lidi posílají na kazatelnu. Má se vždycky mluvit jasně a&#160;zřetelně, a&#160;ne v&#160;žádných takových oklikách.</p>
			<p class="MLP-text para-style-override-1">U&#160;‚Brejšků‘ byl před léty jeden sklepmistr a&#160;ten měl ve zvyku, když byl v&#160;ráži a&#160;šel po práci domů, stavět se přitom v&#160;jedný noční kavárně a&#160;připíjet si s&#160;cizími hosty a&#160;vždycky při přípitku říkat: ‚My se na vás, vy se na nás…‘ Za to dostal jednou od nějakýho slušnýho pána z&#160;Jihlavy takovou přes hubu, že kavárník ráno, když vymetli ty zuby, zavolal svou dcerušku, která chodila do pátý vobecný školy, a&#160;zeptal se jí, kolik má dospělý člověk v&#160;hubě zubů. Poněvadž to nevěděla, tak jí vyrazil dva zuby, a&#160;na třetí den dostal přípis vod toho sklepmistra, ve kterým se mu ten omlouval za všechny nepříjemnosti, který mu způsobil, že nechtěl nic říct sprostýho, ale že ho veřejnost nepochopuje, poněvadž vono je to vlastně tak: ‚My se na vás, vy se na nás hněváte?‘ Kdo mluví nějaký dvojsmyslný řeči, musí si je napřed rozvážit. Přímej člověk, který mluví, jak mu zobák narost, málokdy dostane přes hubu. A&#160;jestli už se mu to stane pokolikrát, pak si vůbec dá pozor a&#160;radši ve společnosti drží kušnu. Je pravda, že vo takovým člověku každej myslí, že je poťouchlej a&#160;bůhví jakej, a&#160;že kolikrát taky ho zřežou, ale to už nese s&#160;sebou jeho rozvaha, jeho sebeovládání se, poněvadž musí počítat, že von je sám a&#160;proti němu že je moc lidí, kteří se cítějí bejt uraženými, a&#160;kdyby se začal s&#160;nima prát, že by dostal ještě dvakrát tolik. Takovej člověk musí bejt skromnej a&#160;trpělivej.</p>
			<p class="MLP-text para-style-override-1">V&#160;Nuslích je nějakej pan Hauber, toho jednou v&#160;neděli v&#160;Kundraticích na silnici píchli omylem nožem, když šel z&#160;výletu od Bartůňkovýho mlejna. A&#160;von s&#160;tím nožem v&#160;zádech přišel až domů, a&#160;když mu žena svlíkala kabát, tak mu ho pěkně vytáhla ze zad a&#160;dopoledne už s&#160;tím nožem rozkrajovala maso na guláš, poněvadž byl ze solingenský vocele a&#160;pěkně nabroušenej a&#160;voni měli doma všechny nože pilkovatý a&#160;tupý. Vona potom chtěla mít celou soupravu do domácnosti z&#160;takovejch nožů a&#160;posílala ho vždycky v&#160;neděli do Kundratic na vejlet, ale von byl tak skromnej, že nešel nikam než k&#160;Banzetovům do Nuslí, kde věděl, že když sedí v&#160;kuchyni, že ho dřív Banzet vyhodí, než může na něho někdo sáhnout.“</p>
			<p class="MLP-text para-style-override-1">„Ty jsi se nijak nezměnil,“ řekl k&#160;němu jednoroční dobrovolník.</p>
			<p class="MLP-text para-style-override-1">„Nezměnil,“ odpověděl Švejk, „já jsem na to neměl čas. Voni mě dokonce chtěli zastřelit, ale to by nebylo ještě to nejhorší, já jsem ještě nedostal nikde lénunk vod dvanáctého.“</p>
			<p class="MLP-text para-style-override-1">„U&#160;nás ho teď nedostaneš, poněvadž my jdeme na Sokal a&#160;lénunk se bude vyplácet až po bitvě, musíme šetřit. Jestli počítám, že se to tam strhne za čtrnáct dní, tak se ušetří na každým padlým vojákovi i&#160;s&#160;culágama 24&#160;K&#160;72&#160;hal.“</p>
			<p class="MLP-text para-style-override-1">„A&#160;co je jinak novýho u&#160;vás?“</p>
			<p class="MLP-text para-style-override-1">„Předně se nám ztratil nachhút, potom důstojnický sbor má na faře prasečí hody a&#160;mužstvo rozlezlo se po vesnici a&#160;provádí nejrůznější nemravnosti s&#160;místním ženským obyvatelstvem. Dopoledne uvázali jednoho vojáka od vaší kumpanie za to, že lezl na půdu za sedmdesátiletou bábou. Ten člověk je nevinen, poněvadž v&#160;denním rozkaze nic nebylo, do kolika let je to dovoleno.“</p>
			<p class="MLP-text para-style-override-1">„To bych si taky myslel,“ řekl Švejk, „že ten člověk je nevinnej, poněvadž když taková bába leze nahoru po žebříku, tak jí člověk do vobličeje nevidí. To byl zrovna takovej případ na manévrech u&#160;Tábora. Náš jeden cuk kvartýroval v&#160;hospodě a&#160;nějaká ženská drhla v&#160;předsíni podlahu a&#160;nějakej Chramosta se k&#160;ní přitočil a&#160;poplácal ji&#160;– jak bych ti to řekl&#160;– po sukních. Vona měla moc vyvinutý sukně, a&#160;když ji tak přes ně plácl, tak vona nic, plácne ji podruhý, plácne ji potřetí, vona zase nic, jako by se jí to netejkalo, tak von se vodhodlal k&#160;činu a&#160;vona klidně dál drhla kolem podlahu, a&#160;potom se na něho votočí plným vobličejem a&#160;povídá: ‚To jsem vás dostala, vojáčku.‘ Té bábě bylo přes sedmdesát let a&#160;vypravovala to potom po celý vesnici.&#160;– A&#160;nyní dovolil bych se vás otázati, zdali jste za mé nepřítomnosti nebyl též zavřen.“</p>
			<p class="MLP-text para-style-override-1">„Nebylo k&#160;tomu příležitosti,“ omlouval se Marek, „ale zato, pokud se týká tebe, musím ti sdělit, že batalión vydal na tebe zatykač.“</p>
			<p class="MLP-text para-style-override-1">„To nevadí,“ podotkl Švejk, „to udělali úplně správně, to musel batalión udělat a&#160;vydat na mě zatykač, to byla jejich povinnost, poněvadž se o&#160;mně nevědělo po takovou dobu. To nebylo žádné přenáhlení vod bataliónu.&#160;– Tys tedy povídal, že všichni oficíři jsou na faře na prasečích hodech? To tam musím jít a&#160;představit se, že jsem zase zde, beztoho měl pan obrlajtnant Lukáš vo mě velkou starost.“</p>
			<p class="MLP-text para-style-override-1">Švejk vyrazil k&#160;faře pevným vojenským krokem, přičemž si zpíval:</p>
			<p class="MLP-verse--I---12-12 para-style-override-1">„Podívej se na mne,<br/>potěšení moje,<br/>podívej se na mne,<br/>jak sou udělali<br/>ze mne pána…“</p>
			<p class="MLP-text para-style-override-1">Pak vstoupil Švejk do fary po schodech nahoru, odkud ozývaly se hlasy důstojníků.</p>
			<p class="MLP-text para-style-override-1">Mluvilo se o&#160;všem možném a&#160;právě mleli brigádu, jaké nepořádky tam panují u&#160;štábu, a&#160;adjutant brigády položil též polínko pod brigádu, poznamenávaje:</p>
			<p class="MLP-text para-style-override-1">„Telegrafovali jsme přece kvůli tomu Švejkovi, Švejk…“</p>
			<p class="MLP-text para-style-override-1">„Hier!“ zvolal za pootevřenými dveřmi Švejk, a&#160;vstupuje dovnitř, opakoval: „Hier! Melde gehorsam, Infanterist Švejk, Kumpanie­ordonanz 11.&#160;Marschkumpanie!“</p>
			<p class="MLP-text para-style-override-1">Vida zaražené obličeje hejtmana Ságnera a&#160;nadporučíka Lukáše, v&#160;nichž zračilo se jakési tiché zoufalství, nečekal na otázku a&#160;zvolal:</p>
			<p class="MLP-text para-style-override-1">„Poslušně hlásím, že mě chtěli zastřelit, že jsem zradil císaře pána.“</p>
			<p class="MLP-text para-style-override-1">„Pro Ježíše Krista, co to mluvíte, Švejku?“ vykřikl zoufale bledý nadporučík Lukáš.</p>
			<p class="MLP-text para-style-override-1">„Poslušně hlásím, to bylo takhle, pane obrlajtnant…“</p>
			<p class="MLP-text para-style-override-1">A&#160;Švejk počal zevrubně líčit, jak se to vlastně s&#160;ním stalo.</p>
			<p class="MLP-text para-style-override-1">Dívali se na něho s&#160;vytřeštěnými zraky, on vypravoval se všemi možnými podrobnostmi, dokonce nezapomněl poznamenati, že na hrázi toho rybníka, kde se mu to neštěstí stalo, rostly pomněnky. Když potom jmenoval tatarská jména, s&#160;kterými se seznámil na své pouti, jako Hallimulabalibej, ke kterýmž jménům přidal celou řadu jmen vytvořených jím samým, jako Valivolavalivej, Malimulamalimej, nezdržel se již nadporučík Lukáš poznámky:</p>
			<p class="MLP-text para-style-override-1">„Že vás kopnu, vy dobytku. Pokračujte krátce, ale souvisle!“</p>
			<p class="MLP-text para-style-override-1">A&#160;Švejk pokračoval dále se svou důsledností, a&#160;když přišel až k&#160;náhlému soudu a&#160;generálovi a&#160;majorovi, zmínil se o&#160;tom, že generál šilhal na levé oko a&#160;major že měl modré oči, „… které po mně točí,“ dodal potom v&#160;rýmu.</p>
			<p class="MLP-text para-style-override-1">Od 12.&#160;kumpanie velitel Zimmermann hodil po Švejkovi hrníč­kem, z&#160;kterého pil mocnou kořalku od žida.</p>
			<p class="MLP-text para-style-override-1">Švejk pokračoval dál zcela klidně, jak potom došlo k&#160;duchovní útěše a&#160;jak major spal do rána v&#160;jeho objetí. Potom obhájil skvěle brigádu, kam ho poslali, když si ho batalión vyžádal jako ztraceného. Předkládaje pak dokumenty před hejtmana Ságnera, že jak je vidět, byl tou vysokou instancí brigády osvobozen z&#160;jakéhokoliv podezření, připomenul:</p>
			<p class="MLP-text para-style-override-1">„Dovoluji si poslušně hlásit, že pan lajtnant Dub nalézá se u&#160;brigády s&#160;otřesením mozku a&#160;dá vás všechny pozdravovat. Prosím o&#160;lénunk a&#160;tabáksgelt.“</p>
			<p class="MLP-text para-style-override-1">Hejtman Ságner s&#160;nadporučíkem Lukášem vyměnili mezi sebou tázavé pohledy, ale vtom již otevřely se dveře a&#160;dovnitř nesli v&#160;jakémsi džberu kouřící se jitrnicovou polévku.</p>
			<p class="MLP-text para-style-override-1">To byl začátek všech těch rozkoší, na které čekali.</p>
			<p class="MLP-text para-style-override-1">„Vy jeden zatracenej chlape,“ řekl hejtman Ságner k&#160;Švejkovi, jsa v&#160;příjemné náladě před blížícími se požitky, „vás zachránily jenom prasečí hody.“</p>
			<p class="MLP-text para-style-override-1">„Švejku,“ dodal k&#160;tomu nadporučík Lukáš, „jestli se stane ještě něco, tak bude s&#160;vámi zle.“</p>
			<p class="MLP-text para-style-override-1">„Poslušně hlásím, že musí bejt se mnou zle,“ zasalutoval Švejk, „když je člověk na vojně, musí vědět a&#160;znát…“</p>
			<p class="MLP-text para-style-override-1">„Zmizte!“ zařval na něho hejtman Ságner.</p>
			<p class="MLP-text para-style-override-1">Švejk zmizel a&#160;odebral se dolů do kuchyně. Tam se vrátil opět zdrcený Baloun a&#160;žádal, aby mohl obsluhovati svého nadporučíka Lukáše při hodech.</p>
			<p class="MLP-text para-style-override-1">Švejk dostavil se právě k&#160;polemice kuchaře Jurajdy s&#160;Balounem.</p>
			<p class="MLP-text para-style-override-1">Jurajda používal přitom dosti nesrozumitelných výrazů.</p>
			<p class="MLP-text para-style-override-1">„Jsi <span class="MLP-znak-kurziva-11b">hodule</span> žravá,“ říkal Balounovi, „žral bys, až by ses potil, a&#160;kdybych ti dal nést nahoru jitrnice, tak by ses s&#160;nimi <span class="MLP-znak-kurziva-11b">pekelil</span> na schodech.“</p>
			<p class="MLP-text para-style-override-1">Kuchyně měla nyní jinou tvářnost. Účetní šikovatelé od bataliónu i&#160;od setnin mlsali podle hodností, dle rozpracovaného plánu kuchaře Jurajdy. Písaři od bataliónu, telefonisti od kumpanií a&#160;několik šarží jedli chtivě z&#160;rezavého umývadla rozředěnou jitrnicovou polévku horkou vodou, aby se na ně též něco dostalo.</p>
			<p class="MLP-text para-style-override-1">„Nazdar!“ řekl účetní šikovatel Vaněk ku Švejkovi, ohlodávaje jeden pazourek. „Byl zde před chvílí náš jednoročák Marek a&#160;oznámil, že jste opět zde a&#160;máte na sobě nový mundúr. Vy jste mne teď přived do pěkné šlamastiky. On mne postrašil, že teď ten mundúr nevyúčtujeme s&#160;brigádou. Váš mundúr se našel na hrázi rybníka a&#160;my už to oznámili přes batalionskanclaj na brigádu. U&#160;mne jste veden jako utopený při koupání, vy jste se vůbec nemusel vracet a&#160;dělat nám nepříjemnosti s&#160;dvojím mundúrem. Vy ani nevíte, co jste proved bataliónu. Každá část vašeho mundúru je u&#160;nás zaznamenána. Nalézá se v&#160;seznamu mundúrů u&#160;mě, u&#160;kumpanie, jako přírůstek. Kumpanie má o&#160;jeden úplný mundúr víc. O&#160;tom jsem učinil oznámení k&#160;bataliónu. Teď dostaneme z&#160;brigády vyrozumění, že jste tam dostal nový mundúr. Poněvadž batalión mezitím ve výkazech o&#160;ošacení oznámí, že je přírůstek jednoho kompletu… Já to znám, z&#160;toho může být revize. Když se jedná o&#160;takovou maličkost, přijedou k&#160;nám z&#160;intendantstva. Když se ztratí dva tisíce párů bot, o&#160;to se nikdo nestará…</p>
			<p class="MLP-text para-style-override-1">Ale nám se ztratil ten váš mundúr,“ řekl tragicky Vaněk, saje z&#160;kosti, která mu padla do ruky, morek a&#160;vydloubávaje zbytek zápalkou, kterou si čistil v&#160;zubech místo párátka; „kvůli takové maličkosti rozhodně sem přijde inspekce. Když jsem byl v&#160;Karpatech, přišla k&#160;nám inspekce kvůli tomu, že nebylo dodrženo nařízení, aby se zmrzlým vojákům stahovaly boty bez poškození. Stahovaly se, stahovaly, a&#160;na dvou přitom praskly a&#160;jeden měl je už rozbité před smrtí. A&#160;malér byl hotov. Přijel jeden plukovník z&#160;intendantstva, a&#160;nebýt toho, že dostal, hned jak přijel, z&#160;ruské strany jednu do hlavy a&#160;že se svalil do údolí, nevím, co by z&#160;toho bylo.“</p>
			<p class="MLP-text para-style-override-1">„Stáhli z&#160;něho taky boty?“ otázal se Švejk se zájmem.</p>
			<p class="MLP-text para-style-override-1">„Stáhli,“ řekl zádumčivě Vaněk, „ale nikdo nevěděl kdo, takže jsme ani plukovníkovy boty nemohli dát do výkazu.“</p>
			<p class="MLP-text para-style-override-1">Kuchař Jurajda se opět vrátil seshora a&#160;první jeho pohled padl na zničeného Balouna, který seděl zarmouceně a&#160;zničeně na lavici u&#160;kamen a&#160;díval se se strašným zoufalstvím na své vyhublé břicho.</p>
			<p class="MLP-text para-style-override-1">„Ty bys patřil mezi sektu hesychastů,“ s&#160;lítostí řekl učený kuchař Jurajda, „ti také hleděli celé dny na svůj pupek, až se jim zdálo, že jim kolem pupku zasvitla svatozář. Pak se domnívali, že dospěli třetího stupně dokonalosti.“</p>
			<p class="MLP-text para-style-override-1">Jurajda sáhl do trouby, vzal odtamtud jedno jelítko.</p>
			<p class="MLP-text para-style-override-1">„Žer, Baloune,“ řekl přívětivě, „nažer se, až pukneš, udav se, nenažranče.“</p>
			<p class="MLP-text para-style-override-1">Balounovi vstoupily slzy do očí.</p>
			<p class="MLP-text para-style-override-1">„Doma, když jsme zabíjeli, tak jsem napřed,“ podotkl plačtivě Baloun, požíraje malé jelítko, „snědl pořádný kus ovaru, celej rypák, srdce, ucho, kus jater, ledvinu, slezinu, kus boku, jazyk a&#160;potom…“</p>
			<p class="MLP-text para-style-override-1">A&#160;tichým hlasem dodal, jako když se vypravuje pohádka:</p>
			<p class="MLP-text para-style-override-1">„A&#160;potom přišly jitrnice, šest, deset kousků, a&#160;bachoratá jelita, kroupová i&#160;housková, že nevíš ani, do čeho dřív kousnout, do houskovýho, nebo kroupovýho. Všechno se rozplývá na jazyku, všechno voní, a&#160;člověk žere a&#160;žere.</p>
			<p class="MLP-text para-style-override-1">Tak si myslím,“ hořekoval dál Baloun, „že mě koule ušetří, ale hlad dorazí, a&#160;že už vícekrát v&#160;životě nepřijdu dohromady s&#160;takovým pekáčem jelitovýho prejtu jako doma.&#160;– Sulc, ten jsem nemíval tak rád, poněvadž se to jen třese a&#160;nic to nevydá. Žena, ta se zas mohla pro sulc utlouct, a&#160;já jí do toho sulce nepřál ani kus ucha, poněvadž chtěl jsem všecko sám sežrat, tak jak mně to nejlepší chutnalo. Nevážil jsem si toho, tý lahody, toho blahobytu, a&#160;tchánovi, vejminkáři, upřel jsem jednou prase a&#160;zabil, sežral, a&#160;ještě mně bylo ke všemu líto poslat mu, chudákovi starýmu, třebas jen malou vejslužku&#160;– a&#160;von mně potom prorokoval, že chcípnu jednou hlady.“</p>
			<p class="MLP-text para-style-override-1">„A&#160;už je to tady,“ řekl Švejk, kterému dnes mimoděk splývaly z&#160;úst samé rýmy.</p>
			<p class="MLP-text para-style-override-1">Kuchaře Jurajdu opustil již náhlý záchvat soucitu s&#160;Balounem, poněvadž Baloun přitočil se nějak rychle k&#160;plotně, vytáhl z&#160;kapsy kus chleba a&#160;pokusil se celý krajíc namočit do omáčky, která ve velkém pekáči tulila se ze všech stran k&#160;velké hroudě vepřové pečeně.</p>
			<p class="MLP-text para-style-override-1">Jurajda uhodil ho přes ruku, takže Balounův krajíc chleba spadl do omáčky, jako když plavec skáče na plovárně z&#160;můstku do řeky.</p>
			<p class="MLP-text para-style-override-1">Nedaje mu příležitosti, aby mohl vytáhnouti lahůdku z&#160;pekáče, chytil ho a&#160;vyhodil ze dveří.</p>
			<p class="MLP-text para-style-override-1">Zdrcený Baloun viděl ještě oknem, jak Jurajda vytahuje vidličkou ten krajíc chleba, který se dohněda nasákl omáčkou, a&#160;jak jej podává Švejkovi a&#160;přidává k&#160;tomu ještě kousek seříznutého masa z&#160;povrchu pečeně se slovy:</p>
			<p class="MLP-text para-style-override-1">„Jezte, můj skromný příteli!“</p>
			<p class="MLP-text para-style-override-1">„Panenkomarjá,“ zabědoval za oknem Baloun, „můj chleba je v&#160;hajzlu.“ Klátě dlouhýma rukama, šel shánět něco na zub do vsi.</p>
			<p class="MLP-text para-style-override-1">Švejk, pojídaje šlechetný dar Jurajdy, promluvil plnými ústy:</p>
			<p class="MLP-text para-style-override-1">„To jsem opravdu rád, že jsem zas mezi svýma. Moc by mě to mrzelo, kdybych nemoh prokazovat kumpanii dál svoje platný služby.“</p>
			<p class="MLP-text para-style-override-1">Otíraje si z&#160;brady z&#160;krajíce steklé kapky omáčky a&#160;sádla, dokončil:</p>
			<p class="MLP-text para-style-override-1">„Nevím, nevím, co byste si tady beze mne počali, kdyby mne tam byli někde zdrželi a&#160;válka by se ještě prodloužila o&#160;pár roků.“</p>
			<p class="MLP-text para-style-override-1">Účetní šikovatel Vaněk se otázal se zájmem:</p>
			<p class="MLP-text para-style-override-1">„Jak myslíte, Švejku, že bude vojna dlouho trvat?“</p>
			<p class="MLP-text para-style-override-1">„Patnáct let,“ odpověděl Švejk. „To jest samozřejmý, poněvadž jednou už byla třicetiletá válka, a&#160;teď jsme o&#160;polovičku chytřejší než dřív, tedy 30&#160;:&#160;2&#160;=&#160;15.“</p>
			<p class="MLP-text para-style-override-1">„Pucflek našeho hejtmana,“ ozval se Jurajda, „vypravoval, že slyšel, jakmile obsadíme hranice Haliče, že se dál nepotáhne. Potom Rusové začnou vyjednávat o&#160;mír.“</p>
			<p class="MLP-text para-style-override-1">„To by nestálo za to ani válčit,“ řekl důrazně Švejk. „Když vojna, tak vojna. Já rozhodně dřív vo míru mluvit nebudu, dokuď nebudeme v&#160;Moskvě a&#160;v&#160;Petrohradě. Přeci to nestojí za to, když je světová vojna, prdelkovat se jenom kolem hranic. Vezměme si například Švejdy, za tý třicetiletý vojny. Vodkuď až nepřišli, a&#160;dostali se až k&#160;Německýmu Brodu a&#160;na Lipnici, kde uďáli takovou paseku, že ještě dodneška se tam mluví v&#160;hospodách po půlnoci švédsky, takže si navzájem nikdo nerozumí. Nebo Prušáci, ty taky nebyli jen přespolní, a&#160;na Lipnici je po nich Prusů habaděj. Dostali se až do Jedouchova a&#160;do Ameriky a&#160;zas nazpátek.“</p>
			<p class="MLP-text para-style-override-1">„Ostatně,“ řekl Jurajda, kterého dnes vepřové hody úplně přivedly z&#160;rovnováhy a&#160;popletly, „všichni lidé povstali z&#160;kaprů. Vezměme si, přátelé, vývojovou teorii Darwina…“</p>
			<p class="MLP-text para-style-override-1">Další jeho uvažování přerušeno bylo vpádem jednoročního dobrovolníka Marka.</p>
			<p class="MLP-text para-style-override-1">„Zachraň se, kdo můžeš,“ zvolal Marek; „poručík Dub přijel před chvílí automobilem ke štábu bataliónu a&#160;přivezl s&#160;sebou toho posraného kadeta Bieglera.</p>
			<p class="MLP-text para-style-override-1">Je to s&#160;ním hrozné,“ informoval dál Marek, „když vylezl s&#160;ním z&#160;automobilu, vpadl do kanceláře. Víte dobře, jak jsem šel odtud, jak jsem říkal, že si trochu schrupnu. Natáhl jsem se tedy v&#160;kanceláři na lavici a&#160;začal jsem pěkně usínat, když vtom na mě skočil. Kadet Biegler zařval ‚Habacht!‘, poručík Dub postavil mě na nohy a&#160;teď spustil: ‚To se divíte, co, jak jsem vás překvapil v&#160;kanceláři při nedodržování povinností? Spí se až po odtroubení,‘ k&#160;čemuž dodal Biegler: ‚Oddělení&#160;16, paragraf&#160;9 kasárenského řádu.‘ Nato bouchl poručík Dub pěstí do stolu a&#160;rozkřikl se: ‚Snad jste se mě chtěli u&#160;bataliónu zbavit, nemyslete si, že to byl otřes mozku, má lebka něco vydrží.‘ Kadet Biegler listoval si přitom na stole a&#160;přečetl k&#160;tomu nahlas pro sebe z&#160;jedné listiny: ‚Příkaz po divizi číslo 280!‘ Poručík Dub myslel, že si dělá z&#160;něho legraci kvůli poslední jeho větě, že mu lebka něco vydrží, počal mu vytýkat jeho nedůstojné a&#160;drzé chování vůči starším důstojníkům, a&#160;teď ho vede sem k&#160;hejtmanovi, aby si na něho stěžoval.“</p>
			<p class="MLP-text para-style-override-1">Za chvíli přišli do kuchyně, kterou se muselo projít, když se šlo nahoru, kde seděl celý důstojnický sbor a&#160;kde po vepřové kýtě zpíval baculatý praporčík Malý árii z&#160;opery „Traviata“, krkaje přitom po zelí a&#160;mastném obědě.</p>
			<p class="MLP-text para-style-override-1">Když poručík Dub vstoupil, zvolal Švejk:</p>
			<p class="MLP-text para-style-override-1">„Habacht, všechno vstát!“</p>
			<p class="MLP-text para-style-override-1">Poručík Dub těsně přistoupil k&#160;Švejkovi, aby mu přímo do obličeje zvolal:</p>
			<p class="MLP-text para-style-override-1">„Teď se těš, teď je s&#160;tebou amen! Já tě dám vycpat na památku pro 91.&#160;regiment.“</p>
			<p class="MLP-text para-style-override-1">„Zum Befehl, pane lajtnant,“ zasalutoval Švejk, „jednou jsem četl, poslušně hlásím, že byla jednou jedna veliká bitva, ve který pad jeden švédský král se svým věrným koněm. Vobě zdechliny dopravili do Švédska, a&#160;teď ty dvě mrtvoly stojejí vycpaný v&#160;štokholmským muzeu.“</p>
			<p class="MLP-text para-style-override-1">„Odkud máš ty vědomosti, pacholku,“ rozkřikl se poručík Dub.</p>
			<p class="MLP-text para-style-override-1">„Poslušně hlásím, pane lajtnant, vod svýho bratra profesora.“</p>
			<p class="MLP-text para-style-override-1">Poručík Dub se otočil, odplivl si, strkaje před sebou kadeta Bieglera nahoru, kudy se šlo do síně. Přece však mu to nedalo, aby se ve dveřích neotočil po Švejkovi a&#160;s&#160;neúprosnou přísností římského césara, rozhodujícího osud raněného gladiátora v&#160;cirku, neučinil posunek palcem pravé ruky a&#160;nevykřikl na Švejka:</p>
			<p class="MLP-text para-style-override-1">„Palce dolů!“</p>
			<p class="MLP-text para-style-override-1">„Poslušně hlásím,“ křičel za ním Švejk, „že už je dávám dolů!“</p>
			<p class="MLP-text-bez1radku--12-0 para-style-override-1">Kadet Biegler byl jako moucha. Za tu dobu prodělal několik cholerových stanic a&#160;zvykl si plným právem po všech manipulacích, které s&#160;ním jako cholerou podezřelým zaváděli, že už počal zcela nevědomky neustále pouštět do kalhot. Až se konečně dostal do rukou na jedné takové pozorovací stanici nějakému odborníkovi, který v&#160;jeho výmětech nezjistil cholerových bacilů, utužil mu střeva taninem jako švec dratví rozbité čochty a&#160;poslal ho na nejbližší etapní velitelství, uznav kadeta Bieglera, který byl jako pára nad hrncem, frontdiensttauglich.</p>
			<p class="MLP-text para-style-override-1">Byl to srdečný člověk.</p>
			<p class="MLP-text para-style-override-1">Když ho kadet Biegler upozorňoval, že se cítí velice slabým, řekl k&#160;němu s&#160;úsměvem:</p>
			<p class="MLP-text para-style-override-1">„Zlatou medaili za statečnost ještě unesete. Vždyť jste se přihlásil přece dobrovolně na vojnu.“</p>
			<p class="MLP-text para-style-override-1">A&#160;tak se kadet Biegler vydal za zlatou medailí.</p>
			<p class="MLP-text para-style-override-1">Jeho utužená střeva nevrhala již řídkou tekutinu do kalhot, ale zůstalo mu přece jen časté nucení, takže od poslední etapy až na štáb brigády, kde se setkal s&#160;poručíkem Dubem, byla to vlastně manifestační cesta po všech možných záchodech. Několikrát zmeškal vlak, poněvadž seděl na nádražích v&#160;klozetech tak dlouho, dokud vlak neodjel. Několikrát zameškal ve vlaku přesedání, sedě ve vlaku na záchodě.</p>
			<p class="MLP-text para-style-override-1">Ale přesto, přes všechny záchody, které mu byly v&#160;cestě, kadet Biegler přec jen se přibližoval k&#160;brigádě.</p>
			<p class="MLP-text para-style-override-1">Poručík Dub měl být tenkrát přece ještě několik dnů v&#160;ošetřování u&#160;brigády, ale téhož dne, když Švejk odjel k&#160;bataliónu, štábní lékař si to s&#160;poručíkem Dubem rozmyslel, když se dověděl, že odpůldne tím směrem, kde leží batalión 91.&#160;pluku, odjíždí sanitní automobil.</p>
			<p class="MLP-text para-style-override-1">Byl velice rád, že se zbavil poručíka Duba, který jako vždy dokládal svá různá tvrzení slovy:</p>
			<p class="MLP-text para-style-override-1">„O&#160;tom jsme již před válkou u&#160;nás mluvili s&#160;panem okresním hejtmanem.“</p>
			<p class="MLP-text para-style-override-1">„Mit deinem Bezirkshauptmann kannst du mir Arsch lecken,“ pomyslil si štábní lékař a&#160;velice děkoval té náhodě, že sanitní automobily jedou nahoru na Kamionku Strumilowu přes Zóltance.</p>
			<p class="MLP-text para-style-override-1">Švejk tam u&#160;brigády neviděl kadeta Bieglera, poněvadž týž přes dvě hodiny seděl opět na jednom splachovacím zařízení pro důstojníky u&#160;brigády.</p>
			<p class="MLP-text para-style-override-1">Možno říct směle, že kadet Biegler na podobných místech nikdy neztrácel času, poněvadž si opakoval všechny slavné bitvy slavných rakousko-uherských vojsk, počínaje bitvou u&#160;Nördlingen dne 6.&#160;září 1634 a&#160;konče Sarajevem 19.&#160;srpna 1878.</p>
			<p class="MLP-text para-style-override-1">Když tak nesčíslněkráte tahal za šňůru splachovacího klozetu a&#160;voda se s&#160;hlukem řítila do mísy, tu přimhouřiv oči, představoval si řev bitvy, útok jízdy a&#160;hukot děl.</p>
			<p class="MLP-text para-style-override-1">Setkání poručíka Duba s&#160;kadetem Bieglerem nebylo příliš půvabné a&#160;bylo jistě příčinou nakyslosti v&#160;jich budoucím poměru ve službě i&#160;mimo služby.</p>
			<p class="MLP-text para-style-override-1">Když totiž již počtvrté poručík Dub dobýval se na záchod, dopáleně vykřikl:</p>
			<p class="MLP-text para-style-override-1">„Kdo je tam?“</p>
			<p class="MLP-text para-style-override-1">„Kadet Biegler, 11.&#160;marškumpanie, batalión N, 91.&#160;regiment,“ zněla hrdá odpověď.</p>
			<p class="MLP-text para-style-override-1">„Zde,“ představoval se konkurent přede dveřmi, „poručík Dub od téže kumpanie.“</p>
			<p class="MLP-text para-style-override-1">„Hned jsem hotov, pane poručíku!“</p>
			<p class="MLP-text para-style-override-1">„Čekám!“</p>
			<p class="MLP-text para-style-override-1">Poručík Dub díval se netrpělivě na hodinky. Nikdo by nevěřil, jaké je třeba energie a&#160;houževnatosti k&#160;tomu vydržet v&#160;takové situaci přede dveřmi nových patnáct minut, potom ještě pět, a&#160;pak dalších pět, a&#160;dostával na klepání, tlučení a&#160;kopání stále tutéž odpověď:</p>
			<p class="MLP-text para-style-override-1">„Hned jsem hotov, pane poručíku.“</p>
			<p class="MLP-text para-style-override-1">Poručíka Duba zmocnila se horečka, zejména když po nadějném šustění papíru uplynulo dalších sedm minut, aniž by se dveře otevřely.</p>
			<p class="MLP-text para-style-override-1">Kadet Biegler byl ke všemu ještě tak taktní, že nespouštěl ještě neustále vodu.</p>
			<p class="MLP-text para-style-override-1">Poručík Dub v&#160;slabé horečce počal přemýšlet, jestli si snad nemá stěžovat veliteli brigády, který, může být, dá rozkaz vylomit dveře a&#160;vynést odtamtud kadeta Bieglera. Také mu napadlo, že snad je to porušení subordinace.</p>
			<p class="MLP-text para-style-override-1">Poručík Dub teprve po dalších pěti minutách vlastně zpozoroval, že by tam za dveřmi neměl už nic co dělat, že už ho to dávno přešlo. Setrvával však před klozetem z&#160;jakéhosi principu, kopaje dále do dveří, za kterými se ozývalo stále totéž:</p>
			<p class="MLP-text para-style-override-1">„In einer Minute fertig, Herr Leutnant.“</p>
			<p class="MLP-text para-style-override-1">Konečně bylo slyšet, jak Biegler spouští vodu, a&#160;za chvíli setkali se oba tváří v&#160;tvář.</p>
			<p class="MLP-text para-style-override-1">„Kadete Bieglere,“ zahřměl na něho poručík Dub, „nemyslete si, že jsem zde byl za týmže účelem jako vy. Přišel jsem kvůli tomu, že jste se mně při svém příchodu k&#160;štábu brigády neohlásil. Neznáte předpisy? Víte, komu jste dal přednost?“</p>
			<p class="MLP-text para-style-override-1">Kadet Biegler srovnával chvíli ve své paměti, jestli se přece snad nedopustil něčeho, co by se nesrovnávalo s&#160;disciplínou a&#160;s&#160;nařízeními týkajícími se styků nižších důstojnických šarží s&#160;vyššími.</p>
			<p class="MLP-text para-style-override-1">V&#160;jeho vědomostech v&#160;tomto ohledu byla nehorázná mezera a&#160;propast.</p>
			<p class="MLP-text para-style-override-1">Ve škole jim nikdo o&#160;tom nepřednášel, jak se má v&#160;takovém případě zachovat nižší důstojnická hodnost vůči druhé, vyšší; zdali má nedokadit a&#160;vyletět ze dveří záchodu, přidržuje si jednou rukou kalhoty a&#160;druhou vzdávaje čest.</p>
			<p class="MLP-text para-style-override-1">„Nuže odpovězte, kadete Bieglere!“ vyzývavě zvolal poručík Dub.</p>
			<p class="MLP-text para-style-override-1">A&#160;tu kadet Biegler si vzpomněl na zcela jednoduchou odpověď, která to rozluštila:</p>
			<p class="MLP-text para-style-override-1">„Pane poručíku, neměl jsem vědomosti po svém přibytí do štábu brigády, že se zde nalézáte, a&#160;vyřídiv své záležitosti v&#160;kanceláři, odebral jsem se ihned na záchod, kde jsem setrval až do vašeho příchodu.“</p>
			<p class="MLP-text para-style-override-1">K&#160;čemuž dodal slavnostním hlasem:</p>
			<p class="MLP-text para-style-override-1">„Kadet Biegler hlásí se panu poručíkovi Dubovi.“</p>
			<p class="MLP-text para-style-override-1">„Vidíte, že to není maličkost,“ s&#160;trpkostí řekl poručík Dub, „podle mého názoru měl jste ihned, kadete Bieglere, jakmile jste se dostal do štábu brigády, otázati se v&#160;kanceláři, zdali náhodou není zde též přítomen nějaký důstojník od vašeho bataliónu, od vaší kumpanie. O&#160;vašem chování rozhodneme u&#160;bataliónu. Odjíždím k&#160;němu automobilem a&#160;vy pojedete s&#160;sebou.&#160;– Žádné ale!“</p>
			<p class="MLP-text para-style-override-1">Kadet Biegler totiž namítl, že má z&#160;kanceláře štábu brigády vypracovanou maršrútu po železnici, kterýžto způsob cestování zdál se mu být mnohem výhodnějším vzhledem ku chvění jeho konečníku. Každé dítě přece ví, že automobily nejsou zařízeny na takové věci. Než proletíš sto osmdesát kilometrů, máš už to dávno v&#160;kalhotech.</p>
			<p class="MLP-text para-style-override-1">Čertví co se to stalo, že otřesy automobilu neměly zprvu, když vyjeli, tak dalece žádného vlivu na Bieglera. Poručík Dub byl celý zoufalý, že se mu nepodaří provésti plán pomsty.</p>
			<p class="MLP-text para-style-override-1">Když totiž vyjeli, poručík Dub si v&#160;duchu myslel:</p>
			<p class="MLP-text para-style-override-1">„Jen počkej, kadete Bieglere, jestli to na tebe přijde, myslíš, že dám zastavit.“</p>
			<p class="MLP-text para-style-override-1">V&#160;tomto směru také, pokud to bylo možno pro rychlost, kterou polykali kilometry, navazoval příjemnou rozmluvu o&#160;tom, že vojenské automobily, mající vyměřenou určitou dráhu, nesmí plýtvati benzínem a&#160;zastavovat se nikde.</p>
			<p class="MLP-text para-style-override-1">Kadet Biegler proti tomu namítl zcela správně, že když automobil někde čeká na něco, nespotřebuje vůbec benzínu, poněvadž šofér vypne motor.</p>
			<p class="MLP-text para-style-override-1">„Má-li,“ pokračoval neodbytně poručík Dub, „přiject ve vyměřený čas na své místo, nesmí se nikde zastavovat.“</p>
			<p class="MLP-text para-style-override-1">Ze strany kadeta Bieglera nenásledovalo více žádné repliky.</p>
			<p class="MLP-text para-style-override-1">Tak řezali vzduch přes čtvrt hodiny, když vtom poručík Dub cítil, že má nějak nafouklé břicho a&#160;že by bylo záhodno zastavit automobil, vylézt ven a&#160;vstoupit do škarpy, sundat kalhoty a&#160;hledat ulehčení.</p>
			<p class="MLP-text para-style-override-1">Držel se jako hrdina až na 126.&#160;kilometr, kdy rázně zatáhl šoféra za plášť a&#160;vykřikl mu do ucha: „Halt!“</p>
			<p class="MLP-text para-style-override-1">„Kadete Bieglere,“ řekl poručík Dub milostivě, seskakuje rychle z&#160;automobilu ke škarpě, „teď máte také příležitost.“</p>
			<p class="MLP-text para-style-override-1">„Děkuji,“ odpověděl kadet Biegler, „nechci zbytečně zdržovat automobil.“</p>
			<p class="MLP-text para-style-override-1">A&#160;kadet Biegler, který měl též už na krajíčku, řekl si v&#160;duchu, že se raději podělá, než by propustil krásnou možnost blamovat poručíka Duba.</p>
			<p class="MLP-text para-style-override-1">Než dojeli do Zóltance, dal poručík Dub ještě dvakrát zastavit a&#160;po poslední zastávce řekl urputně k&#160;Bieglerovi:</p>
			<p class="MLP-text para-style-override-1">„Měl jsem k&#160;obědu bikoš po polsku. Od bataliónu telegrafuji stížnost na brigádu. Zkažené kyselé zelí a&#160;znehodnocené k&#160;požívání vepřové maso. Smělost kuchařů převyšuje všechny meze. Kdo mne ještě nezná, ten mne pozná.“</p>
			<p class="MLP-text para-style-override-1">„Feldmaršálek Nostitz-Rhieneck, elita rezervní kavalérie,“ odpověděl na to Biegler, „vydal spis ‚Was schadet dem Magen im Kriege‘, ve kterém nedoporučoval při válečných útrapách a&#160;svízelích vůbec jísti vepřového masa. Každá nestřídmost na pochodu škodí.“</p>
			<p class="MLP-text para-style-override-1">Poručík Dub neodpověděl na to ani slova, jenom si pomyslil: „Tvou učenost srovnám, chlape.“ Potom si to rozmyslil a&#160;přece se jen ozval Bieglerovi s&#160;úplně hloupou otázkou:</p>
			<p class="MLP-text para-style-override-1">„Vy tedy myslíte, kadete Bieglere, že důstojník, vedle kteréhož vy musíte se pokládati dle své šarže býti jemu podřízeným, nestřídmě jí? Nechtěl jste snad říct, kadete Bieglere, že jsem se přežral? Děkuji vám za tu sprostotu. Buďte ubezpečen, že si to s&#160;vámi vyrovnám, vy mne ještě neznáte, ale až mne poznáte, tak si vzpomenete na poručíka Duba.“</p>
			<p class="MLP-text para-style-override-1">Byl by si při posledním málem překousl jazyk, poněvadž přeletěli na silnici nějaký výmol.</p>
			<p class="MLP-text para-style-override-1">Kadet Biegler neodpovídal zase ničeho, což popudilo opět poručíka Duba, takže se hrubě otázal:</p>
			<p class="MLP-text para-style-override-1">„Poslyšte, kadete Bieglere, myslím, že jste se učil, že máte na otázky svého představeného odpovídat.“</p>
			<p class="MLP-text para-style-override-1">„Ovšem,“ řekl kadet Biegler, „jest takový pasus. Nutno ovšem předem rozebrati náš vzájemný poměr. Pokud mně známo, nejsem nikam ještě přidělen, takže odpadá tím úplně řeč o&#160;mé bezprostřední podřízenosti k&#160;vám, pane poručíku. Nejdůležitějším ovšem jest, že odpovídá se na otázky představených v&#160;důstojnických kruzích jedině ve věcech služby. Jak my zde dva sedíme v&#160;automobilu, nepředstavujeme žádnou bojovnou složku určité válečné manipulace. Mezi námi není žádného služebního poměru. Jedeme oba stejně ku svým oddílům a&#160;nebylo by rozhodně žádným služebním vyjádřením se odpověď na vaši otázku, zdali jsem chtěl snad říct, že jste se přežral, pane poručíku.“</p>
			<p class="MLP-text para-style-override-1">„Už jste domluvil?“ zařval na něho poručík Dub, „vy jeden…“</p>
			<p class="MLP-text para-style-override-1">„Ano,“ prohlásil pevným hlasem kadet Biegler, „nezapomeňte, pane poručíku, že o&#160;tom, co se mezi námi stalo, rozhodne patrně čestný důstojnický soud.“</p>
			<p class="MLP-text para-style-override-1">Poručík Dub byl téměř bez sebe zlostí a&#160;vztekem. U&#160;něho bylo zvláštním zvykem, že když se rozčilil, mluvil ještě větší pitomosti a&#160;hlouposti nežli v&#160;klidu. Proto také zabručel:</p>
			<p class="MLP-text para-style-override-1">„O&#160;vás bude rozhodovat vojenský soud.“</p>
			<p class="MLP-text para-style-override-1">Kadet Biegler použil této příležitosti, aby ho dorazil úplně, a&#160;proto řekl takovým nejpřátelštějším tónem:</p>
			<p class="MLP-text para-style-override-1">„Ty žertuješ, kamaráde.“</p>
			<p class="MLP-text para-style-override-1">Poručík Dub vykřikl na šoféra, aby zastavil.</p>
			<p class="MLP-text para-style-override-1">„Jeden z&#160;nás musí jít pěšky,“ zablábolil.</p>
			<p class="MLP-text para-style-override-1">„Já se vezu,“ klidně na to řekl kadet Biegler, „a&#160;ty si dělej, kamaráde, co chceš.“</p>
			<p class="MLP-text para-style-override-1">„Jeďte dál,“ hlasem jako v&#160;deliriu houkl poručík Dub na šoféra a&#160;zahalil se potom v&#160;důstojné mlčení jako Julius Caesar, když se k&#160;němu přibližovali spiklenci s&#160;dýkami, aby ho probodli. Tak přijeli do Zóltance, kde našli stopu bataliónu.</p>
			<p class="MLP-text-bez1radku--12-0 para-style-override-1">Mezitímco poručík Dub s&#160;kadetem Bieglerem se ještě na schodech hádali o&#160;tom, zdali kadet, který není ještě nikam zařazen, má nárok na jitrnici z&#160;onoho množství, které připadá na důstojnictvo jednotlivých kumpanií, dole v&#160;kuchyni zatím byli již syti a&#160;rozložili se po rozlehlých lavicích a&#160;rozhovořili se o&#160;všem možném, přičemž bafali ostošest z&#160;dýmek.</p>
			<p class="MLP-text para-style-override-1">Kuchař Jurajda prohlásil:</p>
			<p class="MLP-text para-style-override-1">„Tak jsem vám dnes udělal báječný vynález. Myslím, že to udělá úplný převrat v&#160;kuchařství. Ty přece víš, Vaňku, že jsem nemohl nikde v&#160;této proklaté vesnici najít marjánku do jitrnic.“</p>
			<p class="MLP-text para-style-override-1">„Herba majoranae,“ řekl účetní šikovatel Vaněk, vzpomínaje na to, že je drogistou.</p>
			<p class="MLP-text para-style-override-1">Jurajda pokračoval:</p>
			<p class="MLP-text para-style-override-1">„Je neprozkoumané, jak lidský duch chápe se v&#160;nouzi nejrůznějších prostředků, jak se mu jeví nové obzory, jak začíná vynalézat všechny nemožné věci, o&#160;kterých se lidstvu dosud ani nesnilo… Hledám tedy po všech staveních marjánku, běhám, sháním se, vysvětluji jim, k&#160;čemu to potřebuji, jak to vypadá…“</p>
			<p class="MLP-text para-style-override-1">„To jsi měl ještě popsat vůni,“ ozval se z&#160;lavice Švejk, „měl jsi říct, že marjánka voní tak, jako když čicháš k&#160;lahvičce inkoustu v&#160;aleji rozkvetlých agátů. Na vrchu Bohdalci u&#160;Prahy…“</p>
			<p class="MLP-text para-style-override-1">„Ale Švejku,“ přerušil ho prosebným hlasem jednoroční dobro­volník Marek, „nech dokončit Jurajdu.“</p>
			<p class="MLP-text para-style-override-1">Jurajda mluvil dál:</p>
			<p class="MLP-text para-style-override-1">„V&#160;jednom statku přišel jsem na jednoho starého, vysloužilého vojáka z&#160;doby okupace Bosny a&#160;Hercegoviny, který vysloužil vojenskou službu v&#160;Pardubicích u&#160;hulánů a&#160;ještě dnes nezapomněl česky. Ten se se mnou začal hádat, že v&#160;Čechách se nedává do jitrnic marjánka, ale heřmánek. Nevěděl jsem tedy doopravdy, co si tedy počnu, neboť opravdu každý rozumný a&#160;nepředpojatý člověk musí považovat marjánku mezi kořením, které se dává do jitrnic, za princeznu. Nutno bylo nalézti rychle takovou náhražku, která by dodala rázovité kořeněné chuti. A&#160;tak jsem našel v&#160;jednom stavení pod obrazem nějakého svatého pověšený svatební myrtový věneček. Byli to novomanželé, větvičky myrty na věnečku byly ještě dosti svěží. Tak jsem dal myrtu do jitrnic, ovšem že jsem musel celý svatební věneček třikrát pařit ve vařící vodě, aby lístky změkly a&#160;pozbyly příliš štiplavé vůně a&#160;chuti. To se rozumí, že když jsem jim bral ten svatební myrtový věneček do jitrnic, že bylo mnoho pláče. Rozloučili se se mnou s&#160;ujištěním, že za takové rouhání, poněvadž věneček byl svěcený, nejbližší koule mne zabije. Vy jste jedli přece mou jitrnicovou polévku a&#160;nikdo z&#160;vás nepoznal, že místo marjánkou voní myrtou.“</p>
			<p class="MLP-text para-style-override-1">„V&#160;Jindřichově Hradci,“ ozval se Švejk, „byl před lety uzenář Josef Linek a&#160;ten měl na polici dvě krabice. V&#160;jedné měl směs všeho koření, které dával do jitrnic a&#160;jelit. V&#160;druhé krabici měl prášek na hmyz, poněvadž ten uzenář už několikráte zjistil, že rozkousali jeho kunšofti v&#160;buřtě štěnici nebo švába. Von vždycky říkal, pokud se týká štěnice, že má kořennou příchuť po hořkých mandlích, které se dávají do bábovek, ale švábi že v&#160;uzeninách smrdějí jako stará bible prolezlá plísní. Proto von držel na čistotu ve svý dílně a&#160;zasejpal všude ten prášek na hmyz.</p>
			<p class="MLP-text para-style-override-1">Takhle jednou dělá jelita a&#160;měl přitom rýmu. Popadne tu krabici s&#160;práškem na hmyz a&#160;vsypal to do prejtu na jelita, a&#160;vod tý doby v&#160;Jindřichově Hradci chodili pro jelita jen k&#160;Linkovi. Lidi se mu tam přímo hrnuli do krámu. A&#160;von byl tak chytrej, že přeci na to přišel, že to dělá ten prášek na hmyz, a&#160;vod tý doby objednával si na dobírku celé bedničky s&#160;tím práškem, když byl předtím upozornil firmu, od které to bral, aby na bedničku napsali ‚Indické koření‘. To bylo jeho tajemství, s&#160;ním šel do hrobu, a&#160;nejzajímavějším bylo to, že z&#160;těch rodin, kde brali jeho jelita, vodstěhovali se všichni švábi a&#160;štěnice. Vod tý doby patří Jindřichův Hradec k&#160;nejčistším městům v&#160;celejch Čechách.“</p>
			<p class="MLP-text para-style-override-1">„Už jsi skončil?“ otázal se jednoroční dobrovolník Marek, který chtěl patrně též vmísiti se do rozhovoru.</p>
			<p class="MLP-text para-style-override-1">„S&#160;tím bych už byl hotov,“ odpověděl Švejk, „ale znám podobný případ v&#160;Beskydách, ale vo tom vám povím, až budeme v&#160;gefechtu.“</p>
			<p class="MLP-text para-style-override-1">Jednoroční dobrovolník Marek se rozhovořil:</p>
			<p class="MLP-text para-style-override-1">„Kuchařské umění nejlépe se pozná ve válce, zejména na frontě. Dovolím si učiniti malé přirovnání. V&#160;míru četli jsme a&#160;slýchali o&#160;takzvaných ledových polívkách, to jest polívkách, do nichž přidává se led a&#160;které jsou velice oblíbeny v&#160;severním Německu, Dánsku a&#160;Švédsku. A&#160;vidíte, přišla válka a&#160;letos v&#160;zimě v&#160;Karpatech měli vojáci tolik zmrzlé polévky, že ji ani nejedli, a&#160;je to přece specialita.“</p>
			<p class="MLP-text para-style-override-1">„Zmrzlý guláš dá se jíst,“ namítl účetní šikovatel Vaněk, „ale ne dlouho, tak nanejvýš týden. Kvůli tomu naše devátá kumpanie pustila pozici.“</p>
			<p class="MLP-text para-style-override-1">„Ještě za míru,“ s&#160;neobyčejnou vážností řekl Švejk, „točila se celá vojna kolem kuchyně a&#160;kolem nejrozmanitějších jídel. Měli jsme vám v&#160;Budějovicích obrlajtnanta Zákrejse, ten se točil pořád kolem důstojnický kuchyně, a&#160;taky, když ňákej voják něco proved, tak si ho postavil hapták a&#160;pustil se do něho: ‚Ty pacholku, jestli se to bude ještě jednou opakovat, tak udělám z&#160;tvý huby důkladně naklepanou roštěnku, rozšlápnu tě na bramborovou kaši a&#160;pak ti to dám sežrat. Poteče z&#160;tebe kaldoun s&#160;rejží, budeš vypadat jako prošpikovanej zajíc na pekáči. Tak vidíš, že se musíš polepšit, jestli nechceš, aby lidi mysleli, že jsem z&#160;tebe udělal fašírovanou pečeni se zelím.‘“</p>
			<p class="MLP-text para-style-override-1">Další výklad a&#160;zajímavý rozhovor o&#160;používání jídelního lístku pro vychování vojínů před válkou byl přerušen velikým křikem nahoře, kde končil slavnostní oběd.</p>
			<p class="MLP-text para-style-override-1">Ze zmatené směsi hlasů vynikal křik kadeta Bieglera:</p>
			<p class="MLP-text para-style-override-1">„Voják má již v&#160;míru znát, čeho vyžaduje válka, a&#160;ve válce nezapomínat, čemu se naučil na cvičišti.“</p>
			<p class="MLP-text para-style-override-1">Potom bylo slyšet supění poručíka Duba:</p>
			<p class="MLP-text para-style-override-1">„Prosím, aby bylo konstatováno, že jsem již potřetí uražen!“</p>
			<p class="MLP-text para-style-override-1">Nahoře děly se velké věci.</p>
			<p class="MLP-text para-style-override-1">Poručík Dub, který choval známé záludné úmysly s&#160;kadetem Bieglerem před tváří batalionskomandanta, byl hned při vstupu uvítán důstojníky velkým řevem. Účinkovala znamenitě na všechny židovská kořalka.</p>
			<p class="MLP-text para-style-override-1">Tak volali jeden přes druhého, narážejíce na jezdecké umění poručíka Duba:</p>
			<p class="MLP-text para-style-override-1">„Bez štolby to nejde!&#160;– Splašený mustang!&#160;– Jak dlouho jsi se, kamaráde, pohyboval mezi kovboji na Západě?&#160;– Krasojezdec!“</p>
			<p class="MLP-text para-style-override-1">Hejtman Ságner rychle do něho vrazil odlívku prokleté kořalky a&#160;uražený poručík Dub zasedl za stůl. Přistavil si starou rozbitou židli k&#160;nadporučíkovi Lukášovi, který ho uvítal přátelskými slovy:</p>
			<p class="MLP-text para-style-override-1">„Všechno jsme již snědli, kamaráde.“</p>
			<p class="MLP-text para-style-override-1">Smutná postava kadeta Bieglera byla jaksi přehlédnuta, přesto, že kadet Biegler přesně dle předpisu hlásil se kolem stolu hejtmanovi Ságnerovi služebně a&#160;druhým důstojníkům, opakuje kolikrát za sebou, ačkoliv ho všichni viděli a&#160;znali:</p>
			<p class="MLP-text para-style-override-1">„Kadet Biegler přibyl do štábu bataliónu.“</p>
			<p class="MLP-text para-style-override-1">Biegler vzal si plnou sklenici, usedl potom zcela skromně k&#160;oknu a&#160;čekal na vhodný okamžik, aby mohl hodit do povětří některé své znalosti z&#160;učebnic.</p>
			<p class="MLP-text para-style-override-1">Poručík Dub, kterému ty hrozné přiboudliny lezly do hlavy, klepal prstem o&#160;stůl a&#160;zčistajasna obrátil se k&#160;hejtmanovi Ságnerovi:</p>
			<p class="MLP-text para-style-override-1">„S&#160;okresním hejtmanem jsme vždy říkávali: ‚Patriotismus, věrnost k&#160;povinnosti, sebepřekonání, to jsou ty pravé zbraně ve válce!‘ Připomínám si to zejména dnes, když naše vojska v&#160;dohledné době překročí hranice.“</p>
		</div>
</body>
</html>