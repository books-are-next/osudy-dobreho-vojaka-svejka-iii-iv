<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="3\. Švejk opět u&nbsp;své marškumpanie">
    <meta name="apple-mobile-web-app-capable" content="yes">
    <title>3. Švejk opět u&nbsp;své marškumpanie</title>
    <link rel="stylesheet" href="./style/style.min.css" media="screen" integrity="sha256-hy7VOJQDJ1txYooRvl4ln9Qbor4AYeoD7+SI15/4NjI=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./osudy_dobreho_vojaka_svejka_iii_iv_012.html">
    <link rel="next" href="./colophon.html">
    <meta name="nb-order" content="9">
    <link rel="self" href="osudy_dobreho_vojaka_svejka_iii_iv_013.html">
    <meta name="nb-identifier" content="hasek-osudy-dobreho-vojaka-svejka-za-svetove-valky-iiiiv-90f1775">
    <meta name="nb-role" content="chapter">
  </head>
  <body data-nb-words="11875" data-nb-chars="72222" class="nb-role-chapter nb-custom-style">
    <nav role="doc-toc">
      <li><a href="osudy_dobreho_vojaka_svejka_iii_iv_005.html">DÍL 3. SLAVNÝ VÝPRASK</a>
        <ul class="plain">
          <li><a href="osudy_dobreho_vojaka_svejka_iii_iv_006.html">1. Přes Uhry</a></li>
          <li><a href="osudy_dobreho_vojaka_svejka_iii_iv_007.html">2. V&nbsp;Budapešti</a></li>
          <li><a href="osudy_dobreho_vojaka_svejka_iii_iv_008.html">3. Z&nbsp;Hatvanu na hranice Haliče</a></li>
          <li><a href="osudy_dobreho_vojaka_svejka_iii_iv_009.html">4. Marschieren Marsch!</a></li>
        </ul>
      </li>
      <li><a href="osudy_dobreho_vojaka_svejka_iii_iv_010.html">DÍL 4. POKRAČOVÁNÍ SLAVNÉHO VÝPRASKU</a>
        <ul class="plain">
          <li><a href="osudy_dobreho_vojaka_svejka_iii_iv_011.html">1. Švejk v&nbsp;transportu ruských zajatců</a></li>
          <li><a href="osudy_dobreho_vojaka_svejka_iii_iv_012.html">2. Duchovní útěcha</a></li>
          <li><a href="osudy_dobreho_vojaka_svejka_iii_iv_013.html">3. Švejk opět u&nbsp;své marškumpanie</a></li>
        </ul>
      </li>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_iii_iv_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="6" data-nb-chars="32"><span class="idea" data-nb-ref-number="1" id="idea1" data-nb-words="6" data-nb-chars="32">3. Švejk opět u&nbsp;své marškumpanie</span></h1>
        <p class="chunk" data-nb-ref-number="2" data-nb-words="26" data-nb-chars="164"><span class="idea" data-nb-ref-number="2" id="idea2" data-nb-words="26" data-nb-chars="164">Onen major, který dělal auditora při včerejším dopoledním líčení se&nbsp;Švejkem, byla tatáž figura, která večer u&nbsp;generála pila na&nbsp;bratrství s&nbsp;polním kurátem a&nbsp;klímala.</span></p>
        <p class="chunk" data-nb-ref-number="3" data-nb-words="52" data-nb-chars="319"><span class="idea" data-nb-ref-number="3" id="idea3" data-nb-words="52" data-nb-chars="319">Jisto bylo, že&nbsp;nikdo nevěděl, kdy a&nbsp;jak major v&nbsp;noci od&nbsp;generála odešel. Všichni byli v&nbsp;takovém stavu, že&nbsp;nikdo nezpozoroval jeho nepřítomnosti, generál si&nbsp;dokonce pletl, kdo vlastně ze&nbsp;společnosti mluví. Major nedlel již přes dvě hodiny ve&nbsp;společnosti, ale generál přesto kroutil si&nbsp;vousy, a&nbsp;pitomě se&nbsp;usmívaje, volal:</span></p>
        <p class="chunk" data-nb-ref-number="4" data-nb-words="6" data-nb-chars="34"><span class="idea" data-nb-ref-number="4" id="idea4" data-nb-words="6" data-nb-chars="34">„Dobře jste to&nbsp;řekl, pane majore.“</span></p>
        <p class="chunk" data-nb-ref-number="5" data-nb-words="62" data-nb-chars="391"><span class="idea" data-nb-ref-number="5" id="idea5" data-nb-words="62" data-nb-chars="391">Ráno nemohli majora nikde najít. Jeho plášť visel v&nbsp;předsíni, šavle byla na&nbsp;věšáku, scházela jen jeho důstojnická čepice. Domnívali se, že&nbsp;snad usnul někde na&nbsp;záchodě v&nbsp;domě, prohledali všechny záchody, ale nenašli ho&nbsp;nikde. Místo něho objevili v&nbsp;druhém patře jednoho spícího nadporučíka ze&nbsp;společnosti generálovy, který spal vkleče, maje hubu v&nbsp;díře, jak ho&nbsp;tu&nbsp;spánek zastihl, když zvracel.</span></p>
        <p class="chunk" data-nb-ref-number="6" data-nb-words="6" data-nb-chars="32"><span class="idea" data-nb-ref-number="6" id="idea6" data-nb-words="6" data-nb-chars="32">Major jako kdyby do&nbsp;vody zapadl.</span></p>
        <p class="chunk" data-nb-ref-number="7" data-nb-words="33" data-nb-chars="199"><span class="idea" data-nb-ref-number="7" id="idea7" data-nb-words="33" data-nb-chars="199">Kdyby však byl se&nbsp;někdo podíval zamřížovaným oknem, kde byl zavřen Švejk, uviděl by, jak pod Švejkovým ruským vojenským pláštěm spí dvě osoby na&nbsp;jednom kavalci, jak zpod pláště vykukují dva páry bot.</span></p>
        <p class="chunk" data-nb-ref-number="8" data-nb-words="7" data-nb-chars="50"><span class="idea" data-nb-ref-number="8" id="idea8" data-nb-words="7" data-nb-chars="50">S&nbsp;ostruhami patřily majorovi, bez ostruh Švejkovi.</span></p>
        <p class="chunk" data-nb-ref-number="9" data-nb-words="28" data-nb-chars="150"><span class="idea" data-nb-ref-number="9" id="idea9" data-nb-words="28" data-nb-chars="150">Oba leželi k&nbsp;sobě přituleni jako dvě koťata. Švejk měl pracku pod majorovou hlavou a&nbsp;major objímal Švejka za&nbsp;pasem, tule se&nbsp;k&nbsp;němu jako štěně k&nbsp;fence.</span></p>
        <p class="chunk" data-nb-ref-number="10" data-nb-words="16" data-nb-chars="95"><span class="idea" data-nb-ref-number="10" id="idea10" data-nb-words="16" data-nb-chars="95">Nebylo v&nbsp;tom nic záhadného. Bylo to&nbsp;prostě uvědomění si&nbsp;svých povinností ze&nbsp;strany pana majora.</span></p>
        <p class="chunk" data-nb-ref-number="11" data-nb-words="99" data-nb-chars="599"><span class="idea" data-nb-ref-number="11" id="idea11" data-nb-words="99" data-nb-chars="599">Stalo se&nbsp;vám jistě někdy, že&nbsp;jste s&nbsp;někým seděli a&nbsp;pili po&nbsp;celou noc až&nbsp;do&nbsp;druhého dne dopoledne, a&nbsp;najednou váš spolubesedník chytne se&nbsp;za&nbsp;hlavu, vyskočí a&nbsp;vykřikne: „Ježíšmarjá, já&nbsp;měl být v&nbsp;osm hodin v&nbsp;úřadě.“ To&nbsp;je&nbsp;takzvaný záchvat povinnosti, který se&nbsp;dostavuje jako jakýsi odštěpený produkt výčitek svědomí. Takového člověka, kterého chytne tento šlechetný záchvat, nic neodvrátí od&nbsp;jeho svatého přesvědčení, že&nbsp;musí okamžitě vynahradit v&nbsp;úřadě to, co&nbsp;zameškal. To&nbsp;jsou ta&nbsp;zjevení bez klobouků, která vrátní v&nbsp;úřadech zachycují na&nbsp;chodbě a&nbsp;ukládají ve&nbsp;svém pelechu na&nbsp;pohovku, aby se&nbsp;prospala.</span></p>
        <p class="chunk" data-nb-ref-number="12" data-nb-words="5" data-nb-chars="31"><span class="idea" data-nb-ref-number="12" id="idea12" data-nb-words="5" data-nb-chars="31">Podobný záchvat dostal i&nbsp;major.</span></p>
        <p class="chunk" data-nb-ref-number="13" data-nb-words="35" data-nb-chars="232"><span class="idea" data-nb-ref-number="13" id="idea13" data-nb-words="35" data-nb-chars="232">Když se&nbsp;probudil v&nbsp;křesle, najednou mu&nbsp;napadlo, že&nbsp;musí okamžitě vyslechnouti Švejka. Tento záchvat úřední povinnosti vynořil se&nbsp;najednou tak rychle a&nbsp;byl proveden bystře a&nbsp;odhodlaně, že&nbsp;vůbec nikdo nezpozoroval zmizení pana majora.</span></p>
        <p class="chunk" data-nb-ref-number="14" data-nb-words="16" data-nb-chars="107"><span class="idea" data-nb-ref-number="14" id="idea14" data-nb-words="16" data-nb-chars="107">Zato však tím pádněji pocítili přítomnost majorovu na&nbsp;strážnici vojenského arestu. Vpadl jim tam jako puma.</span></p>
        <p class="chunk" data-nb-ref-number="15" data-nb-words="15" data-nb-chars="100"><span class="idea" data-nb-ref-number="15" id="idea15" data-nb-words="15" data-nb-chars="100">Šikovatel mající službu spal u&nbsp;stolu a&nbsp;kolem všude dřímalo ostatní mužstvo v&nbsp;nejrůznějších polohách.</span></p>
        <p class="chunk" data-nb-ref-number="16" data-nb-words="34" data-nb-chars="211"><span class="idea" data-nb-ref-number="16" id="idea16" data-nb-words="34" data-nb-chars="211">Major s&nbsp;čepicí na&nbsp;stranu spustil takovou bandurskou, že&nbsp;ve&nbsp;všech zarazil zívání, takže jejich obličeje nabyly šklebivého výrazu a&nbsp;na majora díval se&nbsp;zoufale a&nbsp;pitvorně ne&nbsp;houf vojáků, ale houf sešklebených opic.</span></p>
        <p class="chunk" data-nb-ref-number="17" data-nb-words="9" data-nb-chars="49"><span class="idea" data-nb-ref-number="17" id="idea17" data-nb-words="9" data-nb-chars="49">Major mlátil pěstí do&nbsp;stolu a&nbsp;řval na&nbsp;šikovatele:</span></p>
        <p class="chunk" data-nb-ref-number="18" data-nb-words="15" data-nb-chars="94"><span class="idea" data-nb-ref-number="18" id="idea18" data-nb-words="15" data-nb-chars="94">„Vy indolentní chlape, já&nbsp;už&nbsp;vám tisíckrát říkal, že&nbsp;vaše lidi jsou zasranou svinskou bandou.“</span></p>
        <p class="chunk" data-nb-ref-number="19" data-nb-words="6" data-nb-chars="40"><span class="idea" data-nb-ref-number="19" id="idea19" data-nb-words="6" data-nb-chars="40">Obraceje se&nbsp;na&nbsp;vyjevené mužstvo, křičel:</span></p>
        <p class="chunk" data-nb-ref-number="20" data-nb-words="25" data-nb-chars="136"><span class="idea" data-nb-ref-number="20" id="idea20" data-nb-words="25" data-nb-chars="136">„Vojáci! Vám kouká blbost z&nbsp;očí, i&nbsp;když spíte, a&nbsp;když se&nbsp;probudíte, tak se, chlapi, tváříte, jako by&nbsp;každý z&nbsp;vás sežral vagón dynamitu.“</span></p>
        <p class="chunk" data-nb-ref-number="21" data-nb-words="29" data-nb-chars="191"><span class="idea" data-nb-ref-number="21" id="idea21" data-nb-words="29" data-nb-chars="191">Následovalo potom dlouhé a&nbsp;vydatné kázání o&nbsp;povinnostech všeho mužstva na&nbsp;strážnici a&nbsp;konečně vyzvání, aby mu&nbsp;otevřeli ihned arest, kde je&nbsp;Švejk, že&nbsp;chce delikventa podrobiti novému výslechu.</span></p>
        <p class="chunk" data-nb-ref-number="22" data-nb-words="9" data-nb-chars="44"><span class="idea" data-nb-ref-number="22" id="idea22" data-nb-words="9" data-nb-chars="44">Tak se&nbsp;tedy dostal v&nbsp;noci major ke&nbsp;Švejkovi.</span></p>
        <p class="chunk" data-nb-ref-number="23" data-nb-words="28" data-nb-chars="154"><span class="idea" data-nb-ref-number="23" id="idea23" data-nb-words="28" data-nb-chars="154">Přišel tam v&nbsp;tom stadiu, kdy se&nbsp;to&nbsp;v&nbsp;něm všechno, jak se&nbsp;říká, rozleželo. Posledním jeho výbuchem bylo, že&nbsp;poručil, aby klíče od&nbsp;arestu byly mu&nbsp;odevzdány.</span></p>
        <p class="chunk" data-nb-ref-number="24" data-nb-words="17" data-nb-chars="131"><span class="idea" data-nb-ref-number="24" id="idea24" data-nb-words="17" data-nb-chars="131">Šikovatel odmítl v&nbsp;jakémsi posledním zoufalém připamatování si&nbsp;svých povinností, což na&nbsp;majora působilo najednou velkolepým dojmem.</span></p>
        <p class="chunk" data-nb-ref-number="25" data-nb-words="18" data-nb-chars="104"><span class="idea" data-nb-ref-number="25" id="idea25" data-nb-words="18" data-nb-chars="104">„Vy zasraná svinská bando,“ křičel do&nbsp;nádvoří, „kdybyste mi&nbsp;tak dali klíče do&nbsp;ruky, já&nbsp;bych vám ukázal.“</span></p>
        <p class="chunk" data-nb-ref-number="26" data-nb-words="28" data-nb-chars="190"><span class="idea" data-nb-ref-number="26" id="idea26" data-nb-words="28" data-nb-chars="190">„Poslušně hlásím,“ odpověděl šikovatel, „že jsem nucen vás zamknouti a&nbsp;postaviti kvůli vaší bezpečnosti k&nbsp;arestantovi stráž. Až&nbsp;si&nbsp;budete přát vyjít, račte, pane majore, zabouchat na&nbsp;dveře.“</span></p>
        <p class="chunk" data-nb-ref-number="27" data-nb-words="35" data-nb-chars="213"><span class="idea" data-nb-ref-number="27" id="idea27" data-nb-words="35" data-nb-chars="213">„Ty pitomečku,“ řekl major, „ty paviáne jeden, ty&nbsp;velbloude, ty&nbsp;myslíš, že&nbsp;já&nbsp;se&nbsp;bojím nějakého arestanta, abys mně k&nbsp;němu stavěl stráž, když ho&nbsp;budu vyslýchat. Krucihimldonrvetr, zamkněte mne a&nbsp;ať už&nbsp;jste venku!“</span></p>
        <p class="chunk" data-nb-ref-number="28" data-nb-words="42" data-nb-chars="275"><span class="idea" data-nb-ref-number="28" id="idea28" data-nb-words="42" data-nb-chars="275">V&nbsp;otvoru nade dveřmi v&nbsp;zamřížované lucerně vydávala petrolejová lampa s&nbsp;přitáhnutým knotem matné světlo, které sotva stačilo k&nbsp;tomu, aby major našel probuzeného Švejka, který trpělivě vyčkával, stoje ve&nbsp;vojenském postoji u&nbsp;svého kavalce, co&nbsp;se&nbsp;vlastně vyvine z&nbsp;této návštěvy.</span></p>
        <p class="chunk" data-nb-ref-number="29" data-nb-words="13" data-nb-chars="86"><span class="idea" data-nb-ref-number="29" id="idea29" data-nb-words="13" data-nb-chars="86">Švejk si&nbsp;vzpomněl, že&nbsp;bude nejlepší odevzdat panu majorovi raport, proto zvolal rázně:</span></p>
        <p class="chunk" data-nb-ref-number="30" data-nb-words="12" data-nb-chars="74"><span class="idea" data-nb-ref-number="30" id="idea30" data-nb-words="12" data-nb-chars="74">„Poslušně hlásím, pane majore, jeden zavřenej muž a&nbsp;jinak se&nbsp;nic nestalo.“</span></p>
        <p class="chunk" data-nb-ref-number="31" data-nb-words="11" data-nb-chars="73"><span class="idea" data-nb-ref-number="31" id="idea31" data-nb-words="11" data-nb-chars="73">Major si&nbsp;najednou nemohl vzpomenout, proč sem vlastně přišel, proto řekl:</span></p>
        <p class="chunk" data-nb-ref-number="32" data-nb-words="6" data-nb-chars="36"><span class="idea" data-nb-ref-number="32" id="idea32" data-nb-words="6" data-nb-chars="36">„Ruht! Kde máš toho zavřeného muže?“</span></p>
        <p class="chunk" data-nb-ref-number="33" data-nb-words="10" data-nb-chars="61"><span class="idea" data-nb-ref-number="33" id="idea33" data-nb-words="10" data-nb-chars="61">„To jsem, poslušně hlásím, pane majore, já,“ řekl hrdě Švejk.</span></p>
        <p class="chunk" data-nb-ref-number="34" data-nb-words="63" data-nb-chars="408"><span class="idea" data-nb-ref-number="34" id="idea34" data-nb-words="63" data-nb-chars="408">Major však nedbal této odpovědi, neboť generálovo víno a&nbsp;likéry vyráběly v&nbsp;jeho mozku poslední alkoholickou reakci. Zívl tak strašně, že&nbsp;by&nbsp;se&nbsp;každému civilistovi vykloubily sanice. U&nbsp;majora však toto zívnutí přemístilo jeho myšlení v&nbsp;ty mozkové záviny, kde lidstvo chová dar zpěvu. Zapadl zcela nenuceně na&nbsp;Švejkův kavalec na&nbsp;pryčně a&nbsp;takovým hlasem, jaký vyráží podřezané podsvinče před svým skonem, ječel:</span></p>
        <p class="chunk" data-nb-ref-number="35" data-nb-words="9" data-nb-chars="62"><em><span class="idea" data-nb-ref-number="35" id="idea35" data-nb-words="4" data-nb-chars="32">„Oh, Tannenbaum! Oh, Tannenbaum,<br></span>
<span class="idea" data-nb-ref-number="36" id="idea36" data-nb-words="5" data-nb-chars="30">wie schön sind deine Blätter!“</span></em></p>
        <p class="chunk" data-nb-ref-number="36" data-nb-words="11" data-nb-chars="76"><span class="idea" data-nb-ref-number="37" id="idea37" data-nb-words="11" data-nb-chars="76">což opakoval několikrát za&nbsp;sebou, vplétaje v&nbsp;tu píseň nesrozumitelné skřeky.</span></p>
        <p class="chunk" data-nb-ref-number="37" data-nb-words="16" data-nb-chars="87"><span class="idea" data-nb-ref-number="38" id="idea38" data-nb-words="16" data-nb-chars="87">Potom se&nbsp;převalil na&nbsp;záda jako malé medvídě, skulil se&nbsp;do&nbsp;kotouče a&nbsp;začal hned chrápat.</span></p>
        <p class="chunk" data-nb-ref-number="38" data-nb-words="10" data-nb-chars="66"><span class="idea" data-nb-ref-number="39" id="idea39" data-nb-words="10" data-nb-chars="66">„Pane majore,“ budil ho&nbsp;Švejk, „poslušně hlásím, že&nbsp;dostanou vši.“</span></p>
        <p class="chunk" data-nb-ref-number="39" data-nb-words="13" data-nb-chars="64"><span class="idea" data-nb-ref-number="40" id="idea40" data-nb-words="13" data-nb-chars="64">Nebylo to&nbsp;ale nic platné. Major spal, jako když ho&nbsp;do&nbsp;vody hodí.</span></p>
        <p class="chunk" data-nb-ref-number="40" data-nb-words="31" data-nb-chars="157"><span class="idea" data-nb-ref-number="41" id="idea41" data-nb-words="31" data-nb-chars="157">Švejk podíval se&nbsp;něžně na&nbsp;něho a&nbsp;řekl: „Tak tedy spinkej, ty&nbsp;kořalo,“ a&nbsp;přikryl ho&nbsp;pláštěm. Později si&nbsp;vlezl k&nbsp;němu, a&nbsp;tak je&nbsp;tedy k&nbsp;sobě stulené našli ráno.</span></p>
        <p class="chunk" data-nb-ref-number="41" data-nb-words="56" data-nb-chars="322"><span class="idea" data-nb-ref-number="42" id="idea42" data-nb-words="56" data-nb-chars="322">K&nbsp;deváté hodině, když sháňka po&nbsp;majorovi nabyla vrcholu, Švejk vylezl z&nbsp;kavalce a&nbsp;uznal za&nbsp;vhodné probudit pana majora. Zatřásl s&nbsp;ním několikrát velice důkladně, odstranil z&nbsp;něho ruský plášť, až&nbsp;konečně major se&nbsp;na&nbsp;kavalci posadil, a&nbsp;dívaje se&nbsp;tupě na&nbsp;Švejka, hledal u&nbsp;něho rozluštění záhady, co&nbsp;se&nbsp;to&nbsp;s&nbsp;ním vlastně stalo.</span></p>
        <p class="chunk" data-nb-ref-number="42" data-nb-words="94" data-nb-chars="550"><span class="idea" data-nb-ref-number="43" id="idea43" data-nb-words="94" data-nb-chars="550">„Poslušně hlásím, pane majore,“ řekl Švejk, „že zde byli již několikrát z&nbsp;vachcimry se&nbsp;přesvědčit, jste-li ještě naživu. Proto jsem si&nbsp;dovolil vás nyní probudit, poněvadž já&nbsp;nevím, jak obyčejně dlouho spíte, abyste snad nepřespal. V&nbsp;pivovaře v&nbsp;Uhřiněvsi byl jeden bednář. Ten spal vždycky do&nbsp;šesti hodin ráno, když ale přespal, třebas jen čtvrt hodinky do&nbsp;čtvrt na&nbsp;sedm, tak už&nbsp;potom spal až&nbsp;do&nbsp;samého poledne, a&nbsp;to dělal tak dlouho, až&nbsp;ho&nbsp;vyhodili z&nbsp;práce, a&nbsp;von jim potom ze&nbsp;zlosti dopustil se&nbsp;urážky církve a&nbsp;jednoho člena našeho panujícího rodu.“</span></p>
        <p class="chunk" data-nb-ref-number="43" data-nb-words="70" data-nb-chars="410"><span class="idea" data-nb-ref-number="44" id="idea44" data-nb-words="70" data-nb-chars="410">„Ty bejt blbej, viď?“ řekl major ne&nbsp;bez přídechu jakéhosi zoufalství, poněvadž měl hlavu po&nbsp;včerejšku jako křáp a&nbsp;nijak nenacházel ještě odpovědi na&nbsp;to, proč zde vlastně sedí, proč sem chodili ze&nbsp;strážnice a&nbsp;proč ten chlap, který stojí před ním, žvaní takové hlouposti, které nemají ani hlavy, ani paty. Připadalo mu&nbsp;to&nbsp;všechno tak strašně podivné. Nejasně si&nbsp;vzpomínal, že&nbsp;zde již jednou v&nbsp;noci byl, ale proč?</span></p>
        <p class="chunk" data-nb-ref-number="44" data-nb-words="11" data-nb-chars="56"><span class="idea" data-nb-ref-number="45" id="idea45" data-nb-words="11" data-nb-chars="56">„Já zde už&nbsp;v&nbsp;noci bejt?“ otázal se&nbsp;s&nbsp;poloviční jistotou.</span></p>
        <p class="chunk" data-nb-ref-number="45" data-nb-words="20" data-nb-chars="137"><span class="idea" data-nb-ref-number="46" id="idea46" data-nb-words="20" data-nb-chars="137">„Dle rozkazu, pane majore,“ odpověděl Švejk, „jak jsem vyrozuměl, poslušně hlásím, ze&nbsp;řeči pana majora, pan major mě&nbsp;přišel vyslechnout.“</span></p>
        <p class="chunk" data-nb-ref-number="46" data-nb-words="19" data-nb-chars="94"><span class="idea" data-nb-ref-number="47" id="idea47" data-nb-words="19" data-nb-chars="94">A&nbsp;tu se&nbsp;majorovi rozbřesklo v&nbsp;hlavě a&nbsp;podíval se&nbsp;na&nbsp;sebe, pak za&nbsp;sebe, jako kdyby cosi hledal.</span></p>
        <p class="chunk" data-nb-ref-number="47" data-nb-words="141" data-nb-chars="793"><span class="idea" data-nb-ref-number="48" id="idea48" data-nb-words="141" data-nb-chars="793">„Neračte se&nbsp;o&nbsp;nic starat, pane majore,“ řekl Švejk. „Probudil jste se&nbsp;zrovna tak, jak jste sem přišel. Přišel jste sem bez pláště, bez šavle a&nbsp;s&nbsp;čepicí. Čepice je&nbsp;támhle, já&nbsp;jsem vám ji&nbsp;musel vzít z&nbsp;ruky, poněvadž jste si&nbsp;ji&nbsp;chtěl dát pod hlavu. Parádní oficírská čepice, to&nbsp;je&nbsp;jako cylindr. Vyspat se&nbsp;na&nbsp;cylindru, to&nbsp;doved jenom nějakej pan Karderaz v&nbsp;‚Loděnici‘. Ten se&nbsp;natáhl v&nbsp;hospodě na&nbsp;lavici, dal si&nbsp;cylindr pod hlavu, on&nbsp;totiž zpíval na&nbsp;pohřbech a&nbsp;na každej pohřeb chodil v&nbsp;cylindru, dal si&nbsp;cylindr pěkně pod hlavu a&nbsp;vsugeroval si, že&nbsp;ho&nbsp;nesmí promáčknout, a&nbsp;celou noc se&nbsp;jaksi nad ním nepatrnou tíhou těla vznášel, takže to&nbsp;cylindru vůbec nic neuškodilo, ještě spíš prospělo, poněvadž von, když se&nbsp;vobracel ze&nbsp;strany na&nbsp;stranu, tak ho&nbsp;svýma vlasama pomalu kartáčoval, až&nbsp;ho&nbsp;vyžehlil.“</span></p>
        <p class="chunk" data-nb-ref-number="48" data-nb-words="18" data-nb-chars="97"><span class="idea" data-nb-ref-number="49" id="idea49" data-nb-words="18" data-nb-chars="97">Major, který si&nbsp;již tedy uvědomil co&nbsp;a&nbsp;jak, nepřestával se&nbsp;dívat tupě na&nbsp;Švejka a&nbsp;jenom opakoval:</span></p>
        <p class="chunk" data-nb-ref-number="49" data-nb-words="10" data-nb-chars="49"><span class="idea" data-nb-ref-number="50" id="idea50" data-nb-words="10" data-nb-chars="49">„Ty blbnout, viď? Já&nbsp;tedy být zde, já&nbsp;jít odtuď.“</span></p>
        <p class="chunk" data-nb-ref-number="50" data-nb-words="6" data-nb-chars="33"><span class="idea" data-nb-ref-number="51" id="idea51" data-nb-words="6" data-nb-chars="33">Vstal, šel ke&nbsp;dveřím a&nbsp;zabouchal.</span></p>
        <p class="chunk" data-nb-ref-number="51" data-nb-words="7" data-nb-chars="44"><span class="idea" data-nb-ref-number="52" id="idea52" data-nb-words="7" data-nb-chars="44">Nežli přišli otevřít, řekl ještě k&nbsp;Švejkovi:</span></p>
        <p class="chunk" data-nb-ref-number="52" data-nb-words="10" data-nb-chars="57"><span class="idea" data-nb-ref-number="53" id="idea53" data-nb-words="10" data-nb-chars="57">„Jestli telegram nepřijít, že&nbsp;ty&nbsp;jseš ty, tedy ty&nbsp;viset!“</span></p>
        <p class="chunk" data-nb-ref-number="53" data-nb-words="73" data-nb-chars="421"><span class="idea" data-nb-ref-number="54" id="idea54" data-nb-words="73" data-nb-chars="421">„Děkuji srdečně,“ řekl Švejk, „vím, pane majore, že&nbsp;se&nbsp;velice o&nbsp;mne staráte, ale jestli snad, pane majore, jste zde nějakou na&nbsp;kavalci chyt, buďte přesvědčen, že&nbsp;když je&nbsp;malinká a&nbsp;má načervenalej zadeček, tak že&nbsp;je&nbsp;to&nbsp;sameček, jestli je&nbsp;jenom jeden a&nbsp;nenajde se&nbsp;taková dlouhá šedivá s&nbsp;načervenalými proužky na&nbsp;bříšku, tak je&nbsp;dobře, jinak by&nbsp;to&nbsp;byl páreček, a&nbsp;voni se&nbsp;ty&nbsp;potvory úžasně rozmnožujou, ještě víc než králíci.“</span></p>
        <p class="chunk" data-nb-ref-number="54" data-nb-words="12" data-nb-chars="72"><span class="idea" data-nb-ref-number="55" id="idea55" data-nb-words="12" data-nb-chars="72">„Lassen Sie das,“ řekl sklesle major k&nbsp;Švejkovi, když mu&nbsp;otvírali dveře.</span></p>
        <p class="chunk" data-nb-ref-number="55" data-nb-words="106" data-nb-chars="609"><span class="idea" data-nb-ref-number="56" id="idea56" data-nb-words="106" data-nb-chars="609">Major na&nbsp;strážnici nedělal už&nbsp;žádných výstupů, zcela odměřeně poručil, aby došli pro drožku, a&nbsp;za drkocání drožky po&nbsp;mizerném dláždění Přemyšlu měl v&nbsp;hlavě jen ty&nbsp;představy, že&nbsp;delikvent je&nbsp;blbec prvního řádu, ale že&nbsp;to&nbsp;bude patrně přece jen nevinné hovado, a&nbsp;pokud se&nbsp;týká jeho, majora, že&nbsp;mu&nbsp;nic jiného nezbývá, než aby se&nbsp;buď zastřelil ihned, jak přijede domů, nebo aby si&nbsp;poslal pro plášť a&nbsp;šavli ke&nbsp;generálovi a&nbsp;jel se&nbsp;vykoupat do&nbsp;městských lázní a&nbsp;po vykoupání zastavil se&nbsp;ve&nbsp;vinárně u&nbsp;Vollgrubera, spravil si&nbsp;povšechně chuť a&nbsp;na večer objednal si&nbsp;po&nbsp;telefonu lístek na&nbsp;představení do&nbsp;městského divadla.</span></p>
        <p class="chunk" data-nb-ref-number="56" data-nb-words="10" data-nb-chars="50"><span class="idea" data-nb-ref-number="57" id="idea57" data-nb-words="10" data-nb-chars="50">Nežli dojel k&nbsp;svému bytu, rozhodl se&nbsp;pro to&nbsp;druhé.</span></p>
        <p class="chunk" data-nb-ref-number="57" data-nb-words="9" data-nb-chars="52"><span class="idea" data-nb-ref-number="58" id="idea58" data-nb-words="9" data-nb-chars="52">V&nbsp;bytě čekalo ho&nbsp;malé překvapení. Přišel právě včas…</span></p>
        <p class="chunk" data-nb-ref-number="58" data-nb-words="21" data-nb-chars="104"><span class="idea" data-nb-ref-number="59" id="idea59" data-nb-words="21" data-nb-chars="104">Na&nbsp;chodbě jeho bytu stál generál Fink, držel za&nbsp;límec jeho burše, děsně si&nbsp;s&nbsp;ním počínal a&nbsp;řval na&nbsp;něho:</span></p>
        <p class="chunk" data-nb-ref-number="59" data-nb-words="8" data-nb-chars="48"><span class="idea" data-nb-ref-number="60" id="idea60" data-nb-words="8" data-nb-chars="48">„Kde máš svého majora, dobytku? Mluv, ty&nbsp;zvíře!“</span></p>
        <p class="chunk" data-nb-ref-number="60" data-nb-words="11" data-nb-chars="73"><span class="idea" data-nb-ref-number="61" id="idea61" data-nb-words="11" data-nb-chars="73">Zvíře však nemluvilo, poněvadž modralo v&nbsp;obličeji, jak ho&nbsp;generál škrtil.</span></p>
        <p class="chunk" data-nb-ref-number="61" data-nb-words="26" data-nb-chars="150"><span class="idea" data-nb-ref-number="62" id="idea62" data-nb-words="26" data-nb-chars="150">Major ještě při vstupu k&nbsp;této scéně postřehl, že&nbsp;nešťastný burš pevně pod paždí svírá jeho plášť a&nbsp;šavli, které patrně přinesl z&nbsp;předsíně od&nbsp;generála.</span></p>
        <p class="chunk" data-nb-ref-number="62" data-nb-words="36" data-nb-chars="216"><span class="idea" data-nb-ref-number="63" id="idea63" data-nb-words="36" data-nb-chars="216">Tato scéna počala majora velice bavit, proto zůstal stát v&nbsp;po­otevřených dveřích a&nbsp;díval se&nbsp;dál na&nbsp;utrpení svého věrného sluhy, který měl tu&nbsp;vzácnou vlastnost, že&nbsp;majorovi ležel už&nbsp;dávno v&nbsp;žaludku pro různé zlodějny.</span></p>
        <p class="chunk" data-nb-ref-number="63" data-nb-words="27" data-nb-chars="172"><span class="idea" data-nb-ref-number="64" id="idea64" data-nb-words="27" data-nb-chars="172">Generál na&nbsp;okamžik pustil zmodralého burše, jedině kvůli tomu, aby vytáhl z&nbsp;kapsy telegram, kterým potom počal mlátit majorova sluhu přes hubu a&nbsp;přes pysky, přičemž křičel:</span></p>
        <p class="chunk" data-nb-ref-number="64" data-nb-words="19" data-nb-chars="125"><span class="idea" data-nb-ref-number="65" id="idea65" data-nb-words="19" data-nb-chars="125">„Kde máš svého majora, dobytku, kde máš svého majora <em>auditora</em>, dobytku, abys mu&nbsp;mohl odevzdat telegram v&nbsp;úřední záležitosti?“</span></p>
        <p class="chunk" data-nb-ref-number="65" data-nb-words="19" data-nb-chars="138"><span class="idea" data-nb-ref-number="66" id="idea66" data-nb-words="19" data-nb-chars="138">„Zde jsem,“ zvolal major Derwota ve&nbsp;dveřích, kterému kombinace slov „major auditor“ a&nbsp;„telegram“ připomněla poznovu jeho jisté povinnosti.</span></p>
        <p class="chunk" data-nb-ref-number="66" data-nb-words="19" data-nb-chars="125"><span class="idea" data-nb-ref-number="67" id="idea67" data-nb-words="19" data-nb-chars="125">„Ach,“ vykřikl generál Fink, „ty se&nbsp;vracíš?“ V&nbsp;přízvuku bylo tolik jízlivosti, že&nbsp;major neodpověděl a&nbsp;zůstal nerozhodně stát.</span></p>
        <p class="chunk" data-nb-ref-number="67" data-nb-words="28" data-nb-chars="139"><span class="idea" data-nb-ref-number="68" id="idea68" data-nb-words="28" data-nb-chars="139">Generál mu&nbsp;řekl, aby šel s&nbsp;ním do&nbsp;pokoje, a&nbsp;když se&nbsp;posadil za&nbsp;stůl, hodil mu&nbsp;omlácený telegram o&nbsp;burše na&nbsp;stůl a&nbsp;řekl mu&nbsp;tragickým hlasem:</span></p>
        <p class="chunk" data-nb-ref-number="68" data-nb-words="5" data-nb-chars="24"><span class="idea" data-nb-ref-number="69" id="idea69" data-nb-words="5" data-nb-chars="24">„Čti, to&nbsp;je&nbsp;tvoje dílo.“</span></p>
        <p class="chunk" data-nb-ref-number="69" data-nb-words="16" data-nb-chars="104"><span class="idea" data-nb-ref-number="70" id="idea70" data-nb-words="16" data-nb-chars="104">Zatímco major četl telegram, vstal generál ze&nbsp;židle, běhal po&nbsp;pokoji, porážel židle a&nbsp;taburetky, křičel:</span></p>
        <p class="chunk" data-nb-ref-number="70" data-nb-words="4" data-nb-chars="21"><span class="idea" data-nb-ref-number="71" id="idea71" data-nb-words="4" data-nb-chars="21">„A&nbsp;přeci ho&nbsp;pověsím!“</span></p>
        <p class="chunk" data-nb-ref-number="71" data-nb-words="4" data-nb-chars="26"><span class="idea" data-nb-ref-number="72" id="idea72" data-nb-words="4" data-nb-chars="26">Telegram byl tohoto znění:</span></p>
        <p class="chunk" data-nb-ref-number="72" data-nb-words="30" data-nb-chars="208"><span class="idea" data-nb-ref-number="73" id="idea73" data-nb-words="30" data-nb-chars="208"><em>Pěšák Josef Švejk, ordonanc 11.&nbsp;pochodové roty, ztratil se&nbsp;16.&nbsp;t.&nbsp;m. na&nbsp;přechodu Chyrów–Felštýn na&nbsp;služební cestě jako zaopatřovač bytů. Neprodleně dopravit pěšáka Švejka na&nbsp;brigádní velitelství do&nbsp;Wojalycze.</em></span></p>
        <p class="chunk" data-nb-ref-number="73" data-nb-words="52" data-nb-chars="298"><span class="idea" data-nb-ref-number="74" id="idea74" data-nb-words="52" data-nb-chars="298">Major otevřel si&nbsp;stůl, vytáhl mapu a&nbsp;zamyslel se&nbsp;nad tím, že&nbsp;Felštýn je&nbsp;40&nbsp;kilometrů jihovýchodně od&nbsp;Přemyšlu, takže jevila se&nbsp;zde hrozná záhada, jak přišel pěšák Švejk k&nbsp;ruské uniformě v&nbsp;místech vzdálených přes sto padesát kilometrů od&nbsp;fronty, když pozice táhnou se&nbsp;v&nbsp;linii Sokal&nbsp;– Turze&nbsp;– Kozlów.</span></p>
        <p class="chunk" data-nb-ref-number="74" data-nb-words="56" data-nb-chars="334"><span class="idea" data-nb-ref-number="75" id="idea75" data-nb-words="56" data-nb-chars="334">Když to&nbsp;major sdělil generálovi a&nbsp;ukázal mu&nbsp;na&nbsp;mapě místo, kde se&nbsp;Švejk ztratil před několika dny dle telegramu, generál řval jako býk, poněvadž vyciťoval, že&nbsp;se&nbsp;všechny jeho naděje o&nbsp;náhlém soudu rozplynuly vniveč. Šel k&nbsp;telefonu, spojil se&nbsp;se&nbsp;strážnicí a&nbsp;dal rozkaz, aby okamžitě k&nbsp;němu, do&nbsp;majorova bytu, přivedli arestanta Švejka.</span></p>
        <p class="chunk" data-nb-ref-number="75" data-nb-words="26" data-nb-chars="170"><span class="idea" data-nb-ref-number="76" id="idea76" data-nb-words="26" data-nb-chars="170">Nežli byl rozkaz vyplněn, generál nesčíslněkrát za&nbsp;hrozného proklínání projevoval svou nelibost nad tím, že&nbsp;ho&nbsp;měl dát na&nbsp;své riziko ihned pověsit beze všeho vyšetřování.</span></p>
        <p class="chunk" data-nb-ref-number="76" data-nb-words="47" data-nb-chars="284"><span class="idea" data-nb-ref-number="77" id="idea77" data-nb-words="47" data-nb-chars="284">Major oponoval a&nbsp;mluvil něco o&nbsp;tom, že&nbsp;právo a&nbsp;spravedlnost si&nbsp;podávají ruce, a&nbsp;řečnil vůbec ve&nbsp;skvělých periodách o&nbsp;spravedlivém soudu, o&nbsp;justičních vraždách a&nbsp;vůbec o&nbsp;všem možném, co&nbsp;mu&nbsp;slina přinesla na&nbsp;jazyk, neboť měl po&nbsp;včerejšku nehoráznou kočku, která potřebovala se&nbsp;vymluvit.</span></p>
        <p class="chunk" data-nb-ref-number="77" data-nb-words="23" data-nb-chars="128"><span class="idea" data-nb-ref-number="78" id="idea78" data-nb-words="23" data-nb-chars="128">Když konečně předvedli Švejka, major žádal na&nbsp;něm vysvětlení, jak to&nbsp;bylo tam u&nbsp;Felštýna a&nbsp;co vlastně je&nbsp;s&nbsp;tou ruskou uniformou.</span></p>
        <p class="chunk" data-nb-ref-number="78" data-nb-words="96" data-nb-chars="563"><span class="idea" data-nb-ref-number="79" id="idea79" data-nb-words="96" data-nb-chars="563">Švejk to&nbsp;náležitě vysvětlil, podepřel to&nbsp;několika příklady ze&nbsp;svých dějin lidských trampot. Když se&nbsp;ho&nbsp;potom major zeptal, proč to&nbsp;již neřekl při výslechu před soudem, Švejk odpověděl, že&nbsp;se&nbsp;ho&nbsp;na&nbsp;to&nbsp;vlastně nikdo neptal, jak se&nbsp;dostal do&nbsp;ruské uniformy, ale že&nbsp;všechny otázky byly: „Přiznáváte se, že&nbsp;jste se&nbsp;dobrovolně a&nbsp;beze všeho nátlaku oblékl do&nbsp;uniformy nepřítele?“ Poněvadž to&nbsp;byla pravda, že&nbsp;nemohl nic jiného říct: „Ovšem&nbsp;– ano&nbsp;– zajisté&nbsp;– tak jest&nbsp;– bezesporu.“ Proto také přece odmítl s&nbsp;rozhořčením nařčení, které padlo u&nbsp;soudu, že&nbsp;zradil císaře pána.</span></p>
        <p class="chunk" data-nb-ref-number="79" data-nb-words="34" data-nb-chars="210"><span class="idea" data-nb-ref-number="80" id="idea80" data-nb-words="34" data-nb-chars="210">„Ten muž je&nbsp;naprostý idiot,“ řekl generál k&nbsp;majorovi. „Převlékat se&nbsp;na&nbsp;hrázi rybníka do&nbsp;nějaké ruské uniformy, kterou tam bůhvíkdo zanechal, dát se&nbsp;vřadit do&nbsp;partie ruských zajatců, to&nbsp;může udělat jenom blbec.“</span></p>
        <p class="chunk" data-nb-ref-number="80" data-nb-words="18" data-nb-chars="120"><span class="idea" data-nb-ref-number="81" id="idea81" data-nb-words="18" data-nb-chars="120">„Poslušně hlásím,“ ozval se&nbsp;Švejk, „že opravdu sám na&nbsp;sobě někdy pozoruju, že&nbsp;sem slabomyslnej, zejména takhle kvečeru…“</span></p>
        <p class="chunk" data-nb-ref-number="81" data-nb-words="19" data-nb-chars="95"><span class="idea" data-nb-ref-number="82" id="idea82" data-nb-words="19" data-nb-chars="95">„Kuš, vole,“ řekl mu&nbsp;major a&nbsp;obrátil se&nbsp;ke&nbsp;generálovi s&nbsp;otázkou, co&nbsp;tedy se&nbsp;má&nbsp;stát se&nbsp;Švejkem.</span></p>
        <p class="chunk" data-nb-ref-number="82" data-nb-words="9" data-nb-chars="49"><span class="idea" data-nb-ref-number="83" id="idea83" data-nb-words="9" data-nb-chars="49">„Ať si&nbsp;ho&nbsp;oběsí u&nbsp;jeho brigády,“ rozhodl generál.</span></p>
        <p class="chunk" data-nb-ref-number="83" data-nb-words="16" data-nb-chars="97"><span class="idea" data-nb-ref-number="84" id="idea84" data-nb-words="16" data-nb-chars="97">Za&nbsp;hodinu nato vedla eskorta Švejka na&nbsp;nádraží, aby ho&nbsp;doprovodila do&nbsp;štábu brigády do&nbsp;Wojalycze.</span></p>
        <p class="chunk" data-nb-ref-number="84" data-nb-words="41" data-nb-chars="234"><span class="idea" data-nb-ref-number="85" id="idea85" data-nb-words="41" data-nb-chars="234">V&nbsp;arestě zanechal Švejk po&nbsp;sobě malou památku, vyškrábav na&nbsp;stěně kouskem dřívka ve&nbsp;třech sloupcích seznam všech polívek, omáček a&nbsp;příkrmů, které jedl v&nbsp;civilu. Byl to&nbsp;jakýsi protest proti tomu, že&nbsp;během 24 hodin nedali mu&nbsp;ani do&nbsp;úst.</span></p>
        <p class="chunk" data-nb-ref-number="85" data-nb-words="8" data-nb-chars="47"><span class="idea" data-nb-ref-number="86" id="idea86" data-nb-words="8" data-nb-chars="47">Se&nbsp;Švejkem šel současně tento papír na&nbsp;brigádu:</span></p>
        <p class="chunk" data-nb-ref-number="86" data-nb-words="21" data-nb-chars="122"><span class="idea" data-nb-ref-number="87" id="idea87" data-nb-words="21" data-nb-chars="122"><em>Na základě telegramu číslo 469 dodává se&nbsp;pěšák Josef Švejk, zběhlý od&nbsp;11.&nbsp;pochodové roty, k&nbsp;dalšímu řízení v&nbsp;štáb brigády.</em></span></p>
        <p class="chunk" data-nb-ref-number="87" data-nb-words="61" data-nb-chars="365"><span class="idea" data-nb-ref-number="88" id="idea88" data-nb-words="61" data-nb-chars="365">Sama eskorta, sestávající ze&nbsp;čtyř mužů, byla směsí národností. Byl v&nbsp;ní Polák, Maďar, Němec a&nbsp;Čech, který eskortu vedl a&nbsp;měl hodnost frajtra a&nbsp;naparoval se&nbsp;vůči krajanovi arestantovi, dávaje mu&nbsp;najevo svou hroznou nadvládu. Když totiž Švejk na&nbsp;nádraží projevil přání, by&nbsp;dovoleno mu&nbsp;bylo se&nbsp;vymočit, řekl mu&nbsp;frajtr docela hrubě, že&nbsp;bude močit, až&nbsp;přijede k&nbsp;brigádě.</span></p>
        <p class="chunk" data-nb-ref-number="88" data-nb-words="26" data-nb-chars="144"><span class="idea" data-nb-ref-number="89" id="idea89" data-nb-words="26" data-nb-chars="144">„Dobrá,“ řekl Švejk, „to mně musejí dát písemně, aby se&nbsp;vědělo, až&nbsp;mně praskne močovej měchýř, kdo mně to&nbsp;udělal. Na&nbsp;to&nbsp;je&nbsp;zákon, pane frajtře.“</span></p>
        <p class="chunk" data-nb-ref-number="89" data-nb-words="45" data-nb-chars="282"><span class="idea" data-nb-ref-number="90" id="idea90" data-nb-words="45" data-nb-chars="282">Frajtr, chlap od&nbsp;volů, se&nbsp;lekl toho močového měchýře, a&nbsp;tak slavnostně na&nbsp;nádraží celá eskorta vedla Švejka na&nbsp;záchod. Frajtr vůbec po&nbsp;celé cestě dělal dojem sveřepého člověka a&nbsp;tvářil se&nbsp;tak nafoukaně, jako kdyby hned zítra měl dostat přinejmenším hodnost velitele armádního sboru.</span></p>
        <p class="chunk" data-nb-ref-number="90" data-nb-words="11" data-nb-chars="70"><span class="idea" data-nb-ref-number="91" id="idea91" data-nb-words="11" data-nb-chars="70">Když seděli ve&nbsp;vlaku na&nbsp;trati Přemyšl–Chyrów, poznamenal k&nbsp;němu Švejk:</span></p>
        <p class="chunk" data-nb-ref-number="91" data-nb-words="122" data-nb-chars="685"><span class="idea" data-nb-ref-number="92" id="idea92" data-nb-words="122" data-nb-chars="685">„Pane frajtr, když se&nbsp;na&nbsp;nich koukám, tak si&nbsp;vzpomínám vždycky na&nbsp;nějakýho frajtra Bozbu, kterej vám sloužil v&nbsp;Tridentu. Toho když jmenovali frajtrem, tak hned ten první den najednou začal přibejvat do&nbsp;vobjemu. Začínaly mu&nbsp;votýkat tváře a&nbsp;břicho se&nbsp;mu&nbsp;tak nafouklo, že&nbsp;druhej den už&nbsp;mu&nbsp;ani erární kalhoty nestačily. A&nbsp;co bylo to&nbsp;nejhorší, že&nbsp;mu&nbsp;začaly růst uši do&nbsp;délky. Tak ho&nbsp;dali na&nbsp;marodku a&nbsp;regimentsarct povídal, že&nbsp;se&nbsp;to&nbsp;stává všem frajtrům. Ze&nbsp;začátku že&nbsp;se&nbsp;nafouknou, u&nbsp;některýho že&nbsp;to&nbsp;brzo přejde, ale tohle že&nbsp;je&nbsp;takovej těžkej případ, že&nbsp;by&nbsp;moh puknout, poněvadž mu&nbsp;to&nbsp;de&nbsp;vod tý&nbsp;hvězdičky na&nbsp;pupek. Aby ho&nbsp;zachránili, museli mu&nbsp;tu&nbsp;hvězdičku vodříznout a&nbsp;von zas splasknul.“</span></p>
        <p class="chunk" data-nb-ref-number="92" data-nb-words="61" data-nb-chars="347"><span class="idea" data-nb-ref-number="93" id="idea93" data-nb-words="61" data-nb-chars="347">Od&nbsp;té&nbsp;chvíle Švejk marně se&nbsp;snažil udržet s&nbsp;frajtrem rozhovor a&nbsp;vysvětlit mu&nbsp;přátelsky, proč se&nbsp;povšechně říká, proč je&nbsp;frajtr neštěstím kumpanie. Frajtr na&nbsp;to&nbsp;neodpovídal kromě temných výhružek, kdo se&nbsp;asi z&nbsp;obou bude smát, až&nbsp;přijdou k&nbsp;brigádě. Krajan se&nbsp;zkrátka neosvědčil, a&nbsp;když se&nbsp;ho&nbsp;Švejk optal, odkud je, odpověděl, že&nbsp;mu&nbsp;do&nbsp;toho nic není.</span></p>
        <p class="chunk" data-nb-ref-number="93" data-nb-words="28" data-nb-chars="157"><span class="idea" data-nb-ref-number="94" id="idea94" data-nb-words="28" data-nb-chars="157">Švejk to&nbsp;zkoušel s&nbsp;ním všelijak. Vypravoval mu, že&nbsp;to&nbsp;není ponejprv, co&nbsp;ho&nbsp;vedou eskortou, ale že&nbsp;se&nbsp;vždycky přitom dobře bavil se&nbsp;všemi, kteří ho&nbsp;provázeli.</span></p>
        <p class="chunk" data-nb-ref-number="94" data-nb-words="7" data-nb-chars="40"><span class="idea" data-nb-ref-number="95" id="idea95" data-nb-words="7" data-nb-chars="40">Frajtr ale mlčel dál a&nbsp;Švejk pokračoval:</span></p>
        <p class="chunk" data-nb-ref-number="95" data-nb-words="106" data-nb-chars="611"><span class="idea" data-nb-ref-number="96" id="idea96" data-nb-words="106" data-nb-chars="611">„Tak se&nbsp;mně zdá, pane frajtr, že&nbsp;jich muselo potkat ve&nbsp;světě neštěstí, když ztratili řeč. Znal jsem mnoho smutnejch frajtrů, ale takový boží neštěstí, jako jste vy, pane frajtr, vodpustějí a&nbsp;nehněvají se, jsem ještě neviděl. Svěřejí se&nbsp;mně, co&nbsp;jich trápí, a&nbsp;může bejt, že&nbsp;jim poradím, poněvadž voják, kterýho vodějí eskortou, ten má&nbsp;vždy větší zkušenosti než ti, co&nbsp;ho&nbsp;hlídají. Nebo vědí co, pane frajtr, aby nám cesta lepší utíkala, vypravujou něco, třebas jak to&nbsp;u&nbsp;nich vypadá v&nbsp;okolí, jestli tam mají rybníky, nebo třebas je&nbsp;tam nějaká zřícenina hradu, tak by&nbsp;nám mohli vyprávět, jaká pověst se&nbsp;k&nbsp;tomu víže?“</span></p>
        <p class="chunk" data-nb-ref-number="96" data-nb-words="6" data-nb-chars="35"><span class="idea" data-nb-ref-number="97" id="idea97" data-nb-words="6" data-nb-chars="35">„Už toho mám dost,“ vykřikl frajtr.</span></p>
        <p class="chunk" data-nb-ref-number="97" data-nb-words="12" data-nb-chars="77"><span class="idea" data-nb-ref-number="98" id="idea98" data-nb-words="12" data-nb-chars="77">„To sou šťastnej člověk,“ řekl Švejk, „některej člověk nemá toho nikdy dost.“</span></p>
        <p class="chunk" data-nb-ref-number="98" data-nb-words="12" data-nb-chars="75"><span class="idea" data-nb-ref-number="99" id="idea99" data-nb-words="12" data-nb-chars="75">Frajtr zahalil se&nbsp;v&nbsp;naprosté mlčení, když byl promluvil své poslední slovo:</span></p>
        <p class="chunk" data-nb-ref-number="99" data-nb-words="13" data-nb-chars="69"><span class="idea" data-nb-ref-number="100" id="idea100" data-nb-words="13" data-nb-chars="69">„Voni ti&nbsp;to&nbsp;u&nbsp;brigády vytmavějí, ale já&nbsp;se&nbsp;s&nbsp;tebou abgébovat nebudu.“</span></p>
        <p class="chunk" data-nb-ref-number="100" data-nb-words="94" data-nb-chars="550"><span class="idea" data-nb-ref-number="101" id="idea101" data-nb-words="94" data-nb-chars="550">V&nbsp;eskortě bylo vůbec velice málo zábavy. Maďar se&nbsp;bavil s&nbsp;Němcem zvláštním způsobem, jelikož znal z&nbsp;němčiny jenom <em>jawohl</em> a&nbsp;<em>was?</em> Když Němec mu&nbsp;cosi vykládal, Maďar kýval hlavou a&nbsp;říkal „Jawohl“, a&nbsp;když se&nbsp;Němec zamlčel, řekl Maďar „Was?“ a&nbsp;Němec spustil znova. Polák z&nbsp;eskorty se&nbsp;držel aristokraticky, nikoho si&nbsp;nevšímal a&nbsp;bavil se&nbsp;sám pro sebe tím, že&nbsp;smrkal na&nbsp;zem, používaje k&nbsp;tomu velice dovedně palce pravé ruky, pak to&nbsp;zádumčivě na&nbsp;zemi roztíral kolbou ručnice a&nbsp;pak způsobně si&nbsp;utíral zasviněnou kolbu o&nbsp;kalhoty, přičemž si&nbsp;neustále pobručoval:</span></p>
        <p class="chunk" data-nb-ref-number="101" data-nb-words="2" data-nb-chars="14"><span class="idea" data-nb-ref-number="102" id="idea102" data-nb-words="2" data-nb-chars="14">„Svatá Panno.“</span></p>
        <p class="chunk" data-nb-ref-number="102" data-nb-words="68" data-nb-chars="378"><span class="idea" data-nb-ref-number="103" id="idea103" data-nb-words="68" data-nb-chars="378">„To toho moc neumíš,“ řekl k&nbsp;němu Švejk. „Na Bojišti bydlel v&nbsp;jednom sklepním bytě metař Macháček, ten se&nbsp;vysmrkal na&nbsp;vokno a&nbsp;rozmazal to&nbsp;tak dovedně, že&nbsp;z&nbsp;toho byl vobraz, jak Libuše věští slávu Prahy. Za&nbsp;každej takovej vobraz dostal vod ženy takový státní stipendium, že&nbsp;měl hubu jako žok, ale von toho nenechal a&nbsp;pořád se&nbsp;v&nbsp;tom zdokonaloval. Byla to&nbsp;taky jediná jeho zábava.“</span></p>
        <p class="chunk" data-nb-ref-number="103" data-nb-words="24" data-nb-chars="132"><span class="idea" data-nb-ref-number="104" id="idea104" data-nb-words="24" data-nb-chars="132">Polák mu&nbsp;na&nbsp;to&nbsp;neodpovídal a&nbsp;nakonec celá eskorta byla v&nbsp;hlubokém mlčení, jako by&nbsp;jela na&nbsp;pohřeb a&nbsp;přemýšlela s&nbsp;pietou na&nbsp;nebožtíka.</span></p>
        <p class="chunk" data-nb-ref-number="104" data-nb-words="8" data-nb-chars="45"><span class="idea" data-nb-ref-number="105" id="idea105" data-nb-words="8" data-nb-chars="45">Tak se&nbsp;blížili ku&nbsp;štábu brigády do&nbsp;Wojalyzce.</span></p>
        <p class="chunk" data-nb-ref-number="105" data-nb-words="10" data-nb-chars="63"><span class="idea" data-nb-ref-number="106" id="idea106" data-nb-words="10" data-nb-chars="63">Mezitím se&nbsp;u&nbsp;štábu brigády zběhly jisté velice podstatné změny.</span></p>
        <p class="chunk" data-nb-ref-number="106" data-nb-words="104" data-nb-chars="678"><span class="idea" data-nb-ref-number="107" id="idea107" data-nb-words="104" data-nb-chars="678">Řízením štábu brigády byl pověřen plukovník Gerbich. To&nbsp;byl pán velkých vojenských schopností, které se&nbsp;mu&nbsp;vrazily do&nbsp;nohou ve&nbsp;formě podágry. Měl však v&nbsp;ministerstvu velice vlivné osobnosti, které způsobily, že&nbsp;nešel do&nbsp;penze a&nbsp;potloukal se&nbsp;nyní po&nbsp;různých štábech větších vojenských formací, bral zvýšené služné s&nbsp;nejrozmanitějšími válečnými doplatky a&nbsp;zůstával tak dlouho na&nbsp;místě, dokud v&nbsp;záchvatu podágry nevyvedl nějakou blbost. Potom ho&nbsp;zase přeložili jinam a&nbsp;obyčejně bylo to&nbsp;vlastně jakési povýšení. S&nbsp;důstojníky při obědě obyčejně o&nbsp;ničem jiném nemluvíval než o&nbsp;svém oteklém palci na&nbsp;noze, který nabýval občas hrozivých rozměrů, takže musel nosit zvláštní velikou botu.</span></p>
        <p class="chunk" data-nb-ref-number="107" data-nb-words="32" data-nb-chars="178"><span class="idea" data-nb-ref-number="108" id="idea108" data-nb-words="32" data-nb-chars="178">Při jídle bylo jeho nejmilejší zábavou vypravovat všem, jak mu&nbsp;palec mokvá a&nbsp;neustále se&nbsp;potí, takže jej musí mít ve&nbsp;vatě, a&nbsp;ty výpotky že&nbsp;jsou cítit jako zkysaná hovězí polévka.</span></p>
        <p class="chunk" data-nb-ref-number="108" data-nb-words="46" data-nb-chars="279"><span class="idea" data-nb-ref-number="109" id="idea109" data-nb-words="46" data-nb-chars="279">Proto také se&nbsp;vždycky s&nbsp;ním celý důstojnický sbor s&nbsp;velkou upřímností loučil, když odcházel na&nbsp;jiné místo. Jinak byl velice žoviální pán a&nbsp;choval se&nbsp;zcela přátelsky k&nbsp;nižším důstojnickým šaržím, kterým vykládal, co&nbsp;toho dřív, dokud ho&nbsp;ještě tohle nechytlo, dobrého vypil a&nbsp;snědl.</span></p>
        <p class="chunk" data-nb-ref-number="109" data-nb-words="26" data-nb-chars="174"><span class="idea" data-nb-ref-number="110" id="idea110" data-nb-words="26" data-nb-chars="174">Když dopravili Švejka na&nbsp;brigádu a&nbsp;dle rozkazu službu konající důstojníka předvedli ho&nbsp;s&nbsp;patřičnými listinami k&nbsp;plukovníkovi Gerbichovi, seděl u&nbsp;něho v&nbsp;kanceláři poručík Dub.</span></p>
        <p class="chunk" data-nb-ref-number="110" data-nb-words="29" data-nb-chars="207"><span class="idea" data-nb-ref-number="111" id="idea111" data-nb-words="29" data-nb-chars="207">Za&nbsp;těch několik dní od&nbsp;pochodu Sanok–Sambor poručík Dub prodělal opět jedno dobrodružství. Za&nbsp;Felštýnem potkala totiž 11.&nbsp;pochodová setnina transport koní, které vedli k&nbsp;dragounskému pluku do&nbsp;Sadowe-Wisznie.</span></p>
        <p class="chunk" data-nb-ref-number="111" data-nb-words="83" data-nb-chars="500"><span class="idea" data-nb-ref-number="112" id="idea112" data-nb-words="83" data-nb-chars="500">Poručík Dub ani sám vlastně nevěděl, jak se&nbsp;to&nbsp;stalo, že&nbsp;chtěl ukázat nadporučíkovi Lukášovi své jezdecké umění, jak vyskočil na&nbsp;jednoho koně, který s&nbsp;ním zmizel do&nbsp;údolí potoka, kde později našli poručíka Duba pevně zasazeného v&nbsp;malém močálu, že&nbsp;by&nbsp;jej snad ani nejdovednější zahradník nedovedl tak zasadit. Když ho&nbsp;vytáhli pomocí smyček, poručík Dub nestěžoval si&nbsp;na&nbsp;nic, jenom tiše sténal, jako kdyby dodělával. Tak ho&nbsp;přivezli ke&nbsp;štábu brigády, jak táhli kolem, a&nbsp;složili ho&nbsp;tam v&nbsp;malém lazaretu.</span></p>
        <p class="chunk" data-nb-ref-number="112" data-nb-words="29" data-nb-chars="171"><span class="idea" data-nb-ref-number="113" id="idea113" data-nb-words="29" data-nb-chars="171">Za&nbsp;pár dní se&nbsp;vzpamatoval, takže lékař prohlásil, že&nbsp;ještě dvakrát nebo třikrát mu&nbsp;namažou záda a&nbsp;břicho jódovou tinkturou a&nbsp;že potom může směle zas dostihnout svůj oddíl.</span></p>
        <p class="chunk" data-nb-ref-number="113" data-nb-words="14" data-nb-chars="85"><span class="idea" data-nb-ref-number="114" id="idea114" data-nb-words="14" data-nb-chars="85">Nyní seděl tedy u&nbsp;plukovníka Gerbicha a&nbsp;vypravoval si&nbsp;s&nbsp;ním o&nbsp;nejrůznějších nemocech.</span></p>
        <p class="chunk" data-nb-ref-number="114" data-nb-words="16" data-nb-chars="105"><span class="idea" data-nb-ref-number="115" id="idea115" data-nb-words="16" data-nb-chars="105">Když spatřil Švejka, zvolal hlasem velikým, neboť mu&nbsp;bylo známo o&nbsp;záhadném zmizení Švejka před Felštýnem:</span></p>
        <p class="chunk" data-nb-ref-number="115" data-nb-words="21" data-nb-chars="105"><span class="idea" data-nb-ref-number="116" id="idea116" data-nb-words="21" data-nb-chars="105">„Tak už&nbsp;tě&nbsp;zas máme! Mnozí jako potvory putují a&nbsp;ještě horší šelmy se&nbsp;vracejí. Ty&nbsp;jsi taky jeden z&nbsp;nich.“</span></p>
        <p class="chunk" data-nb-ref-number="116" data-nb-words="35" data-nb-chars="223"><span class="idea" data-nb-ref-number="117" id="idea117" data-nb-words="35" data-nb-chars="223">Kvůli doplnění sluší ještě poznamenati, že&nbsp;poručík Dub při svém dobrodružství s&nbsp;koněm utrpěl slabý otřes mozku, proto se&nbsp;nesmíme divit, že&nbsp;přistupuje těsněji k&nbsp;Švejkovi, křičel ve&nbsp;verších, vyzývaje boha k&nbsp;zápasu se&nbsp;Švejkem:</span></p>
        <p class="chunk" data-nb-ref-number="117" data-nb-words="36" data-nb-chars="212"><span class="idea" data-nb-ref-number="118" id="idea118" data-nb-words="36" data-nb-chars="212">„Otče, hle, vzývám tě, dýmem halí mne dunivá děla, děsivě míhá se&nbsp;svištivá střela, řediteli bitev, vzývám tě, Otče, ty&nbsp;doprovoď mne na&nbsp;tohodle lumpa… Kdes byl tak dlouho, pacholku? Jakou to&nbsp;máš uniformu na&nbsp;sobě?“</span></p>
        <p class="chunk" data-nb-ref-number="118" data-nb-words="38" data-nb-chars="248"><span class="idea" data-nb-ref-number="119" id="idea119" data-nb-words="38" data-nb-chars="248">Ještě sluší dodati, že&nbsp;plukovník stížený dnou měl ve&nbsp;své kanceláři všechno velice demokraticky zařízeno, když právě neměl záchvatu. Střídaly se&nbsp;u&nbsp;něho všechny možné šarže, aby vyslechly jeho názory na&nbsp;oteklý palec s&nbsp;příchutí zakyslé hovězí polévky.</span></p>
        <p class="chunk" data-nb-ref-number="119" data-nb-words="63" data-nb-chars="396"><span class="idea" data-nb-ref-number="120" id="idea120" data-nb-words="63" data-nb-chars="396">V&nbsp;dobách, kdy plukovník Gerbich netrpěl záchvaty, bývalo v&nbsp;jeho kanceláři vždy plno nejrůznějších šarží, neboť on&nbsp;v&nbsp;takových mimořádných případech byl velice veselý a&nbsp;hovorný a&nbsp;rád měl kolem sebe posluchače, kterým by&nbsp;vypravoval sviňácké anekdoty, což mu&nbsp;dělalo velice dobře a&nbsp;ostatním působilo tu&nbsp;radost, že&nbsp;se&nbsp;nuceně smáli nad starými anekdotami, které snad byly už&nbsp;v&nbsp;oběhu za&nbsp;generála Laudona.</span></p>
        <p class="chunk" data-nb-ref-number="120" data-nb-words="35" data-nb-chars="212"><span class="idea" data-nb-ref-number="121" id="idea121" data-nb-words="35" data-nb-chars="212">Služba u&nbsp;plukovníka Gerbicha byla v&nbsp;takových dobách velice lehká, všichni si&nbsp;dělali, co&nbsp;chtěli, a&nbsp;kdekoliv v&nbsp;nějakém štábu objevil se&nbsp;plukovník Gerbich, tam bylo jisto, že&nbsp;se&nbsp;krade a&nbsp;dělají skopičiny všeho druhu.</span></p>
        <p class="chunk" data-nb-ref-number="121" data-nb-words="30" data-nb-chars="203"><span class="idea" data-nb-ref-number="122" id="idea122" data-nb-words="30" data-nb-chars="203">Také nyní nahrnulo se&nbsp;s&nbsp;předvedeným Švejkem do&nbsp;kanceláře plukovníka šarží nejrůznějšího druhu a&nbsp;čekalo, co&nbsp;se&nbsp;bude dít, mezitímco plukovník studoval přípis ke&nbsp;štábu brigády, sestavený majorem z&nbsp;Přemyšlu.</span></p>
        <p class="chunk" data-nb-ref-number="122" data-nb-words="12" data-nb-chars="85"><span class="idea" data-nb-ref-number="123" id="idea123" data-nb-words="12" data-nb-chars="85">Poručík Dub však pokračoval v&nbsp;rozmluvě se&nbsp;Švejkem svým obvyklým, roztomilým způsobem:</span></p>
        <p class="chunk" data-nb-ref-number="123" data-nb-words="11" data-nb-chars="63"><span class="idea" data-nb-ref-number="124" id="idea124" data-nb-words="11" data-nb-chars="63">„Ty mne ještě neznáš, ale až&nbsp;mne poznáš, tak strachy zcepeníš.“</span></p>
        <p class="chunk" data-nb-ref-number="124" data-nb-words="19" data-nb-chars="130"><span class="idea" data-nb-ref-number="125" id="idea125" data-nb-words="19" data-nb-chars="130">Plukovník z&nbsp;listiny majorovy byl jelen, poněvadž major v&nbsp;Přemyšlu diktoval ten spis ještě pod vlivem slabouninké otravy alkoholem.</span></p>
        <p class="chunk" data-nb-ref-number="125" data-nb-words="24" data-nb-chars="144"><span class="idea" data-nb-ref-number="126" id="idea126" data-nb-words="24" data-nb-chars="144">Plukovník Gerbich byl však přesto v&nbsp;dobré náladě, poněvadž včera i&nbsp;dnes pominuly mu&nbsp;nepříjemné bolesti a&nbsp;jeho palec choval se&nbsp;tiše jako beránek.</span></p>
        <p class="chunk" data-nb-ref-number="126" data-nb-words="25" data-nb-chars="147"><span class="idea" data-nb-ref-number="127" id="idea127" data-nb-words="25" data-nb-chars="147">„Tak co&nbsp;jste vlastně provedl,“ otázal se&nbsp;Švejka tak laskavým tónem, že&nbsp;poručíka Duba píchlo u&nbsp;srdce a&nbsp;přinutilo ho, aby místo Švejka sám odpověděl:</span></p>
        <p class="chunk" data-nb-ref-number="127" data-nb-words="61" data-nb-chars="392"><span class="idea" data-nb-ref-number="128" id="idea128" data-nb-words="61" data-nb-chars="392">„Muž ten, pane plukovníku,“ představoval Švejka, „dělá ze&nbsp;sebe blba, aby kryl svým idiotstvím svá darebáctví. Nejsem sice obeznámen s&nbsp;obsahem dodaného s&nbsp;ním spisu, nicméně domnívám se, že&nbsp;ten chlap zase něco provedl, ale ve&nbsp;větším měřítku. Kdybyste dovolil, pane plukovníku, abych se&nbsp;mohl seznámiti s&nbsp;obsahem spisu, mohl bych vám rozhodně dáti eventuelně určité direktivy, jak s&nbsp;ním naložit.“</span></p>
        <p class="chunk" data-nb-ref-number="128" data-nb-words="8" data-nb-chars="41"><span class="idea" data-nb-ref-number="129" id="idea129" data-nb-words="8" data-nb-chars="41">Obraceje se&nbsp;na&nbsp;Švejka, řekl k&nbsp;němu česky:</span></p>
        <p class="chunk" data-nb-ref-number="129" data-nb-words="5" data-nb-chars="25"><span class="idea" data-nb-ref-number="130" id="idea130" data-nb-words="5" data-nb-chars="25">„Ty mně piješ krev, viď?“</span></p>
        <p class="chunk" data-nb-ref-number="130" data-nb-words="4" data-nb-chars="33"><span class="idea" data-nb-ref-number="131" id="idea131" data-nb-words="4" data-nb-chars="33">„Piju,“ odpověděl důstojně Švejk.</span></p>
        <p class="chunk" data-nb-ref-number="131" data-nb-words="36" data-nb-chars="232"><span class="idea" data-nb-ref-number="132" id="idea132" data-nb-words="36" data-nb-chars="232">„Tak si&nbsp;ho&nbsp;představte, pane plukovníku,“ pokračoval německy poručík Dub. „Nemůžete se&nbsp;ho&nbsp;na&nbsp;nic optat, nemůžete s&nbsp;ním vůbec promluvit. Jednou musí padnout kosa na&nbsp;kámen a&nbsp;bude třeba ho&nbsp;příkladně potrestat. Dovolte, pane plukovníku…“</span></p>
        <p class="chunk" data-nb-ref-number="132" data-nb-words="17" data-nb-chars="110"><span class="idea" data-nb-ref-number="133" id="idea133" data-nb-words="17" data-nb-chars="110">Poručík Dub zahloubal se&nbsp;do&nbsp;spisu sestaveného majorem z&nbsp;Přemyšlu, a&nbsp;když dočetl, zvolal slavnostně k&nbsp;Švejkovi:</span></p>
        <p class="chunk" data-nb-ref-number="133" data-nb-words="10" data-nb-chars="51"><span class="idea" data-nb-ref-number="134" id="idea134" data-nb-words="10" data-nb-chars="51">„Teď je&nbsp;s&nbsp;tebou amen, kam jsi dal erární uniformu?“</span></p>
        <p class="chunk" data-nb-ref-number="134" data-nb-words="28" data-nb-chars="164"><span class="idea" data-nb-ref-number="135" id="idea135" data-nb-words="28" data-nb-chars="164">„Nechal jsem ji&nbsp;na&nbsp;hrázi rybníka, když jsem zkoušel tyhle hadry, jak se&nbsp;v&nbsp;nich ruskejm vojákům chodí,“ odpověděl Švejk, „vono to&nbsp;vlastně není nic jiného než vomyl.“</span></p>
        <p class="chunk" data-nb-ref-number="135" data-nb-words="19" data-nb-chars="120"><span class="idea" data-nb-ref-number="136" id="idea136" data-nb-words="19" data-nb-chars="120">Švejk počal vyprávět poručíkovi Dubovi, co&nbsp;všechno zkusil kvůli tomu vomylu, a&nbsp;když skončil, zařval na&nbsp;něho poručík Dub:</span></p>
        <p class="chunk" data-nb-ref-number="136" data-nb-words="22" data-nb-chars="119"><span class="idea" data-nb-ref-number="137" id="idea137" data-nb-words="22" data-nb-chars="119">„Teď mě&nbsp;teprv poznáš. Víš, co&nbsp;to&nbsp;je, ztrácet erární majetek, víš, co&nbsp;to&nbsp;znamená, ty&nbsp;lotře, přijít ve&nbsp;válce o&nbsp;uniformu?“</span></p>
        <p class="chunk" data-nb-ref-number="137" data-nb-words="15" data-nb-chars="108"><span class="idea" data-nb-ref-number="138" id="idea138" data-nb-words="15" data-nb-chars="108">„Poslušně hlásím, pane lajtnant,“ odpověděl Švejk, „že když voják ztratí uniformu, že&nbsp;musí vyfasovat novou.“</span></p>
        <p class="chunk" data-nb-ref-number="138" data-nb-words="24" data-nb-chars="140"><span class="idea" data-nb-ref-number="139" id="idea139" data-nb-words="24" data-nb-chars="140">„Ježíšmarjá,“ vykřikl poručík Dub, „ty vole, ty&nbsp;zvíře jedno, ty&nbsp;si&nbsp;budeš tak dlouho zahrávat se&nbsp;mnou, že&nbsp;budeš po&nbsp;válce sto let dosluhovat.“</span></p>
        <p class="chunk" data-nb-ref-number="139" data-nb-words="60" data-nb-chars="380"><span class="idea" data-nb-ref-number="140" id="idea140" data-nb-words="60" data-nb-chars="380">Plukovník Gerbich, který doposud seděl klidně a&nbsp;rozšafně za&nbsp;stolem, sešklebil se&nbsp;najednou strašlivě, neboť jeho doposud klidný palec u&nbsp;nohy z&nbsp;mírného a&nbsp;klidného beránka proměnil se&nbsp;záchvatem dny na&nbsp;řvoucího tygra, na&nbsp;elektrický proud o&nbsp;600 voltech, na&nbsp;úd&nbsp;drcený pomalu kladivem na&nbsp;štěrk. Plukovník Gerbich mávl jenom rukou a&nbsp;zařval hrozným hlasem člověka pomalu pečeného na&nbsp;rožni:</span></p>
        <p class="chunk" data-nb-ref-number="140" data-nb-words="5" data-nb-chars="35"><span class="idea" data-nb-ref-number="141" id="idea141" data-nb-words="5" data-nb-chars="35">„Všechno ven! Podejte mi&nbsp;revolver!“</span></p>
        <p class="chunk" data-nb-ref-number="141" data-nb-words="40" data-nb-chars="232"><span class="idea" data-nb-ref-number="142" id="idea142" data-nb-words="40" data-nb-chars="232">Tohle už&nbsp;všichni znali, a&nbsp;proto vyrazili ven i&nbsp;se Švejkem, kterého odtáhla stráž na&nbsp;chodbu. Jedině poručík Dub zůstal a&nbsp;chtěl ještě v&nbsp;této chvíli, která se&nbsp;mu&nbsp;zdála tak příhodnou, nasadit na&nbsp;Švejka a&nbsp;řekl šklebícímu se&nbsp;plukovníkovi:</span></p>
        <p class="chunk" data-nb-ref-number="142" data-nb-words="8" data-nb-chars="56"><span class="idea" data-nb-ref-number="143" id="idea143" data-nb-words="8" data-nb-chars="56">„Dovoluji si&nbsp;upozorniti, pane plukovníku, že&nbsp;tento muž…“</span></p>
        <p class="chunk" data-nb-ref-number="143" data-nb-words="21" data-nb-chars="145"><span class="idea" data-nb-ref-number="144" id="idea144" data-nb-words="21" data-nb-chars="145">Plukovník zamňoukal a&nbsp;hodil po&nbsp;poručíkovi kalamářem, načež zděšený poručík Dub zasalutoval a&nbsp;řekl: „Ovšem, pane plukovníku,“ a&nbsp;zmizel ve&nbsp;dveřích.</span></p>
        <p class="chunk" data-nb-ref-number="144" data-nb-words="38" data-nb-chars="244"><span class="idea" data-nb-ref-number="145" id="idea145" data-nb-words="38" data-nb-chars="244">Potom dlouho ozýval se&nbsp;z&nbsp;plukovníkovy kanceláře řev a&nbsp;vytí, až&nbsp;nakonec bolestné úpění umlklo. Palec plukovníkův proměnil se&nbsp;najednou opět v&nbsp;klidného beránka, záchvat dny pominul, plukovník si&nbsp;zazvonil a&nbsp;poručil, aby přivedli k&nbsp;němu opět Švejka.</span></p>
        <p class="chunk" data-nb-ref-number="145" data-nb-words="33" data-nb-chars="178"><span class="idea" data-nb-ref-number="146" id="idea146" data-nb-words="33" data-nb-chars="178">„Tak co&nbsp;je&nbsp;vlastně s&nbsp;tebou,“ otázal se&nbsp;plukovník Švejka, jako by&nbsp;z&nbsp;něho všechno nepříjemné spadlo a&nbsp;kterému bylo tak volně a&nbsp;blaze, jako by&nbsp;se&nbsp;povaloval v&nbsp;písku na&nbsp;břehu mořském.</span></p>
        <p class="chunk" data-nb-ref-number="146" data-nb-words="27" data-nb-chars="160"><span class="idea" data-nb-ref-number="147" id="idea147" data-nb-words="27" data-nb-chars="160">Švejk, usmívaje se&nbsp;přátelsky na&nbsp;plukovníka, vyprávěl mu&nbsp;celou svou odyseu, jak je&nbsp;ordonancí 11.&nbsp;marškupanie 91.&nbsp;regimentu a&nbsp;jak neví, co&nbsp;si&nbsp;tam bez něho počnou.</span></p>
        <p class="chunk" data-nb-ref-number="147" data-nb-words="9" data-nb-chars="53"><span class="idea" data-nb-ref-number="148" id="idea148" data-nb-words="9" data-nb-chars="53">Plukovník se&nbsp;také usmíval a&nbsp;potom vydal tyto rozkazy:</span></p>
        <p class="chunk" data-nb-ref-number="148" data-nb-words="34" data-nb-chars="201"><span class="idea" data-nb-ref-number="149" id="idea149" data-nb-words="34" data-nb-chars="201">„Vyhotovit Švejkovi vojenský lístek přes Lvov na&nbsp;stanici Zóltance, kam má&nbsp;zítra dorazit jeho pochodová setnina, a&nbsp;vydat mu&nbsp;ze&nbsp;skladiště nový erární mundúr a&nbsp;6&nbsp;korun 82&nbsp;haléře v&nbsp;záměnu mináže na&nbsp;cestu.“</span></p>
        <p class="chunk" data-nb-ref-number="149" data-nb-words="48" data-nb-chars="289"><span class="idea" data-nb-ref-number="150" id="idea150" data-nb-words="48" data-nb-chars="289">Když potom Švejk v&nbsp;novém rakouském mundúru opouštěl štáb brigády, aby se&nbsp;vydal na&nbsp;nádraží, civěl u&nbsp;štábu poručík Dub a&nbsp;byl nemálo překvapen, když Švejk ohlásil se&nbsp;přísně vojensky u&nbsp;něho, ukázal mu&nbsp;dokumenty a&nbsp;optal se&nbsp;ho&nbsp;starostlivě, má-li něco vyřídit od&nbsp;něho panu nadporučíkovi Lukášovi.</span></p>
        <p class="chunk" data-nb-ref-number="150" data-nb-words="26" data-nb-chars="148"><span class="idea" data-nb-ref-number="151" id="idea151" data-nb-words="26" data-nb-chars="148">Poručík Dub se&nbsp;k&nbsp;nijakému jinému vyjádření nedostal než ke&nbsp;slůvku <em>Abtreten!</em> A&nbsp;když se&nbsp;díval za&nbsp;vzdalujícím se&nbsp;Švejkem, tak si&nbsp;jenom mumlal pro sebe:</span></p>
        <p class="chunk" data-nb-ref-number="151" data-nb-words="8" data-nb-chars="49"><span class="idea" data-nb-ref-number="152" id="idea152" data-nb-words="8" data-nb-chars="49">„Ty mne ještě poznáš, ježíšmarjá, ty&nbsp;mne poznáš…“</span></p>
        <p class="chunk" data-nb-ref-number="152" data-nb-words="22" data-nb-chars="146"><span class="idea" data-nb-ref-number="153" id="idea153" data-nb-words="22" data-nb-chars="146">Ve&nbsp;stanici Zóltance bylo shromáždění celého bataliónu hejtmana Ságnera až&nbsp;na&nbsp;nachhút ze&nbsp;14.&nbsp;kumpanie, který se&nbsp;někde ztratil, když obcházeli Lvov.</span></p>
        <p class="chunk" data-nb-ref-number="153" data-nb-words="100" data-nb-chars="637"><span class="idea" data-nb-ref-number="154" id="idea154" data-nb-words="100" data-nb-chars="637">Při vstupu do&nbsp;městečka Švejk ocitl se&nbsp;úplně v&nbsp;novém prostředí, neboť zde již bylo pozorovat ze&nbsp;všeobecného ruchu, že&nbsp;není tak příliš daleko na&nbsp;pozici, kde se&nbsp;to&nbsp;řeže. Všude leželo kolem dělostřelectvo a&nbsp;vozatajstvo, z&nbsp;každého domu vystupovali vojáci nejrůznějších pluků, mezi těmi jako elita chodili říšští Němci a&nbsp;aristokraticky rozdávali Rakušanům cigarety ze&nbsp;svých hojných zásob. U&nbsp;říšskoněmeckých kuchyní na&nbsp;náměstí byly dokonce sudy s&nbsp;pivem, kde se&nbsp;vojákům točilo pivo do&nbsp;odměrek k&nbsp;obědu a&nbsp;k&nbsp;večeři, kolem kterých sudů ploužili se&nbsp;jako mlsné kočky zanedbaní rakouští vojáci s&nbsp;nabobtnanými břichy od&nbsp;špinavého odvaru slazené cigorky.</span></p>
        <p class="chunk" data-nb-ref-number="154" data-nb-words="28" data-nb-chars="171"><span class="idea" data-nb-ref-number="155" id="idea155" data-nb-words="28" data-nb-chars="171">Skupiny pejzatých židů v&nbsp;dlouhých kaftanech ukazovaly si&nbsp;na&nbsp;mraky kouře na&nbsp;západě, šermovaly rukama. Křičelo se&nbsp;všude, že&nbsp;to&nbsp;hoří na&nbsp;řece Bugu, Uciszków, Busk a&nbsp;Derewiany.</span></p>
        <p class="chunk" data-nb-ref-number="155" data-nb-words="38" data-nb-chars="218"><span class="idea" data-nb-ref-number="156" id="idea156" data-nb-words="38" data-nb-chars="218">Slyšet bylo zřetelně dunění děl. Tu&nbsp;zas křičeli, že&nbsp;Rusové bombardují z&nbsp;Grabové Kamionku Strumilowu a&nbsp;že se&nbsp;bojuje podél celého Bugu, a&nbsp;vojáci že&nbsp;zadržují běžence, kteří se&nbsp;už&nbsp;chtěli vrátit za&nbsp;Bug opět do&nbsp;svých domovů.</span></p>
        <p class="chunk" data-nb-ref-number="156" data-nb-words="22" data-nb-chars="139"><span class="idea" data-nb-ref-number="157" id="idea157" data-nb-words="22" data-nb-chars="139">Všude panoval zmatek a&nbsp;nikdo nevěděl nic jistého, zdali Rusové nepřešli opět k&nbsp;ofenzívě a&nbsp;nezarazili svůj nepřetržitý ústup po&nbsp;celé frontě.</span></p>
        <p class="chunk" data-nb-ref-number="157" data-nb-words="38" data-nb-chars="257"><span class="idea" data-nb-ref-number="158" id="idea158" data-nb-words="38" data-nb-chars="257">Na&nbsp;hlavní velitelství městečka vodily hlídky polních četníků každou chvíli nějakou ustrašenou židovskou duši pro obvinění z&nbsp;rozšiřování nepravých a&nbsp;klamných zpráv. Tam bili potom nešťastné židy do&nbsp;krve a&nbsp;propouštěli je&nbsp;s&nbsp;rozsekanou zadnicí do&nbsp;jejich domovů.</span></p>
        <p class="chunk" data-nb-ref-number="158" data-nb-words="76" data-nb-chars="463"><span class="idea" data-nb-ref-number="159" id="idea159" data-nb-words="76" data-nb-chars="463">Do&nbsp;toho zmatku přišel tedy Švejk a&nbsp;pátral v&nbsp;městečku po&nbsp;své marškumpanii. Již na&nbsp;nádraží byl by&nbsp;se&nbsp;málem dostal do&nbsp;konfliktu na&nbsp;etapním velitelství. Když přišel ke&nbsp;stolu, kde se&nbsp;podávaly informace vojákům hledajícím své části, nějaký kaprál se&nbsp;na&nbsp;něho od&nbsp;stolu rozkřikl, jestli snad nechce, aby mu&nbsp;šel jeho marškumpačku vyhledat. Švejk mu&nbsp;řekl, že&nbsp;chce jenom vědět, kde je&nbsp;zde v&nbsp;městečku rozložená 11.&nbsp;marškumpanie 91.&nbsp;regimentu takového a&nbsp;takového maršbataliónu.</span></p>
        <p class="chunk" data-nb-ref-number="159" data-nb-words="20" data-nb-chars="125"><span class="idea" data-nb-ref-number="160" id="idea160" data-nb-words="20" data-nb-chars="125">„Pro mne je&nbsp;to&nbsp;velice důležitý,“ zdůrazňoval Švejk, „abych věděl, kde je&nbsp;11.&nbsp;marškumpanie, poněvadž já&nbsp;jsem vod ní&nbsp;ordonanc.“</span></p>
        <p class="chunk" data-nb-ref-number="160" data-nb-words="18" data-nb-chars="115"><span class="idea" data-nb-ref-number="161" id="idea161" data-nb-words="18" data-nb-chars="115">Ke&nbsp;všemu neštěstí seděl u&nbsp;vedlejšího stolu nějaký štábní šikovatel, který vyskočil jako tygr a&nbsp;zahulákal na&nbsp;Švejka:</span></p>
        <p class="chunk" data-nb-ref-number="161" data-nb-words="11" data-nb-chars="69"><span class="idea" data-nb-ref-number="162" id="idea162" data-nb-words="11" data-nb-chars="69">„Zatracený prase, ty&nbsp;seš ordonanc a&nbsp;nevíš, kde je&nbsp;tvá marškum­panie?“</span></p>
        <p class="chunk" data-nb-ref-number="162" data-nb-words="25" data-nb-chars="183"><span class="idea" data-nb-ref-number="163" id="idea163" data-nb-words="25" data-nb-chars="183">Nežli mohl Švejk odpovědět, zmizel štábní šikovatel v&nbsp;kanceláři a&nbsp;za chvíli přiváděl odtamtud tlustého nadporučíka, který vypadal tak důstojně jako majitel nějaké velkořeznické firmy.</span></p>
        <p class="chunk" data-nb-ref-number="163" data-nb-words="41" data-nb-chars="252"><span class="idea" data-nb-ref-number="164" id="idea164" data-nb-words="41" data-nb-chars="252">Etapní velitelství bývala též padáky na&nbsp;potloukající se&nbsp;zdivočilé vojáky, kteří by&nbsp;snad přes celou válku hledali své části a&nbsp;potloukali by&nbsp;se&nbsp;po&nbsp;etapách a&nbsp;nejraději by&nbsp;čekali ve&nbsp;frontách u&nbsp;těch stolů na&nbsp;etapních velitelstvích, kde byl nápis <em>Minagegeld</em>.</span></p>
        <p class="chunk" data-nb-ref-number="164" data-nb-words="14" data-nb-chars="97"><span class="idea" data-nb-ref-number="165" id="idea165" data-nb-words="14" data-nb-chars="97">Když tlustý nadporučík vstoupil, tu&nbsp;vykřikl šikovatel „Habt Acht!“ a&nbsp;nadporučík otázal se&nbsp;Švejka:</span></p>
        <p class="chunk" data-nb-ref-number="165" data-nb-words="3" data-nb-chars="20"><span class="idea" data-nb-ref-number="166" id="idea166" data-nb-words="3" data-nb-chars="20">„Kde máš dokumenty?“</span></p>
        <p class="chunk" data-nb-ref-number="166" data-nb-words="43" data-nb-chars="258"><span class="idea" data-nb-ref-number="167" id="idea167" data-nb-words="43" data-nb-chars="258">Když mu&nbsp;je&nbsp;Švejk předložil a&nbsp;nadporučík se&nbsp;přesvědčil o&nbsp;správnosti jeho maršrůty od&nbsp;štábu jeho brigády do&nbsp;Zóltance k&nbsp;jeho kumpanii, odevzdal je&nbsp;opět Švejkovi a&nbsp;řekl blahosklonně ke&nbsp;kaprálovi u&nbsp;stolu: „Dejte mu&nbsp;informace,“ a&nbsp;opět se&nbsp;zavřel vedle do&nbsp;kanceláře.</span></p>
        <p class="chunk" data-nb-ref-number="167" data-nb-words="20" data-nb-chars="116"><span class="idea" data-nb-ref-number="168" id="idea168" data-nb-words="20" data-nb-chars="116">Když za&nbsp;ním zapadly dveře, vzal štábní šikovatel Švejka za&nbsp;rameno, a&nbsp;odváděje ho&nbsp;ke&nbsp;dveřím, podal mu&nbsp;tuto informaci:</span></p>
        <p class="chunk" data-nb-ref-number="168" data-nb-words="4" data-nb-chars="28"><span class="idea" data-nb-ref-number="169" id="idea169" data-nb-words="4" data-nb-chars="28">„Koukej, smrade, ať&nbsp;zmizíš!“</span></p>
        <p class="chunk" data-nb-ref-number="169" data-nb-words="27" data-nb-chars="141"><span class="idea" data-nb-ref-number="170" id="idea170" data-nb-words="27" data-nb-chars="141">A&nbsp;tak se&nbsp;Švejk ocitl opět v&nbsp;tom zmatku a&nbsp;pátral nyní po&nbsp;někom známém z&nbsp;bataliónu. Chodil dlouho po&nbsp;ulicích, až&nbsp;konečně vsadil na&nbsp;jednu kartu.</span></p>
        <p class="chunk" data-nb-ref-number="170" data-nb-words="19" data-nb-chars="125"><span class="idea" data-nb-ref-number="171" id="idea171" data-nb-words="19" data-nb-chars="125">Zastavil jednoho plukovníka a&nbsp;svou lámanou němčinou ho&nbsp;prosil, jestli snad nezná, kde leží jeho batalión s&nbsp;jeho marškumpanií.</span></p>
        <p class="chunk" data-nb-ref-number="171" data-nb-words="41" data-nb-chars="240"><span class="idea" data-nb-ref-number="172" id="idea172" data-nb-words="41" data-nb-chars="240">„Se mnou můžeš mluvit česky,“ řekl plukovník, „já jsem také z&nbsp;Čech. Tvůj batalión je&nbsp;rozložen vedle ve&nbsp;vesnici Klimontówě za&nbsp;drahou, a&nbsp;do městečka se&nbsp;nesmí, poněvadž se&nbsp;od&nbsp;vaší jedné kumpanie poprali na&nbsp;náměstí s&nbsp;Bavoráky, hned jak přišli.“</span></p>
        <p class="chunk" data-nb-ref-number="172" data-nb-words="6" data-nb-chars="34"><span class="idea" data-nb-ref-number="173" id="idea173" data-nb-words="6" data-nb-chars="34">Švejk vydal se&nbsp;tedy do&nbsp;Klimontówa.</span></p>
        <p class="chunk" data-nb-ref-number="173" data-nb-words="33" data-nb-chars="176"><span class="idea" data-nb-ref-number="174" id="idea174" data-nb-words="33" data-nb-chars="176">Plukovník na&nbsp;něho zavolal, sáhl do&nbsp;kapsy a&nbsp;dal Švejkovi pět korun, aby si&nbsp;za&nbsp;ně&nbsp;koupil cigarety, poznovu se&nbsp;s&nbsp;ním laskavě rozloučiv, vzdaloval se&nbsp;od&nbsp;Švejka a&nbsp;myslel si&nbsp;v&nbsp;duchu:</span></p>
        <p class="chunk" data-nb-ref-number="174" data-nb-words="4" data-nb-chars="29"><span class="idea" data-nb-ref-number="175" id="idea175" data-nb-words="4" data-nb-chars="29">„Jaký to&nbsp;sympatický vojáček.“</span></p>
        <p class="chunk" data-nb-ref-number="175" data-nb-words="52" data-nb-chars="336"><span class="idea" data-nb-ref-number="176" id="idea176" data-nb-words="52" data-nb-chars="336">Švejk pokračoval na&nbsp;své cestě do&nbsp;vesnice, a&nbsp;přemýšleje o&nbsp;plukovníkovi, dospěl k&nbsp;tomu úsudku, že&nbsp;před dvanácti lety byl v&nbsp;Tri­dentu nějaký plukovník Habermaier, který se&nbsp;také tak laskavě choval k&nbsp;vojákům, a&nbsp;nakonec vyšlo najevo, že&nbsp;je&nbsp;homosexuelní, když chtěl v&nbsp;lázních u&nbsp;Adiže zprznit jednoho kadetaspiranta, vyhrožuje mu&nbsp;dienstreglamá.</span></p>
        <p class="chunk" data-nb-ref-number="176" data-nb-words="47" data-nb-chars="311"><span class="idea" data-nb-ref-number="177" id="idea177" data-nb-words="47" data-nb-chars="311">Za&nbsp;těchto ponurých myšlenek došel Švejk pomalu do&nbsp;nedaleké vesnice a&nbsp;nedalo mu&nbsp;mnoho práce najít štáb bataliónu, neboť třebas vesnice byla velice rozsáhlá, byla tam jen jedna slušná budova, veliká obecná škola, kterou v&nbsp;tomto čistě ukrajinském kraji postavila haličská zemská správa k&nbsp;vydatnému popolštění obce.</span></p>
        <p class="chunk" data-nb-ref-number="177" data-nb-words="38" data-nb-chars="248"><span class="idea" data-nb-ref-number="178" id="idea178" data-nb-words="38" data-nb-chars="248">Škola ve&nbsp;válce prodělala několik fází. Bylo zde umístěno povícero ruských štábů, rakouských štábů, jeden čas byl z&nbsp;tělocvičny zřízen operační sál v&nbsp;dobách velikých bitev, rozhodujících osud Lvova. Zde řezali nohy i&nbsp;ruce a&nbsp;prováděli trepanace lebek.</span></p>
        <p class="chunk" data-nb-ref-number="178" data-nb-words="91" data-nb-chars="606"><span class="idea" data-nb-ref-number="179" id="idea179" data-nb-words="91" data-nb-chars="606">Za&nbsp;školou ve&nbsp;školní zahradě byla veliká trychtýřovitá jáma, způsobená výbuchem granátu velikého kalibru. V&nbsp;rohu zahrady stála silná hruška, na&nbsp;jejíž jedné větvi visel kus přeříznutého provazu, na&nbsp;kterém visel nedávno místní řeckokatolický farář, pověšený na&nbsp;udání místního polského řídícího učitele, že&nbsp;byl členem skupiny starorusů a&nbsp;že za&nbsp;ruské okupace sloužil v&nbsp;kostele mši za&nbsp;vítězství zbraní ruského pravoslavného cara. Nebylo to&nbsp;sice pravda, poněvadž v&nbsp;té době obviněný vůbec nebyl v&nbsp;místě přítomen, jsa na&nbsp;léčení kvůli svým žlučovým kamínkům v&nbsp;malých lázních nedotčených válkou, v&nbsp;Bochnie Zamurowane.</span></p>
        <p class="chunk" data-nb-ref-number="179" data-nb-words="33" data-nb-chars="230"><span class="idea" data-nb-ref-number="180" id="idea180" data-nb-words="33" data-nb-chars="230">V&nbsp;pověšení řeckokatolického faráře hrálo úlohu několik složek: národnost, náboženský spor a&nbsp;slepice. Nešťastný farář těsně před válkou zabil totiž ve&nbsp;své zahradě jednu z&nbsp;učitelových slepic, které mu&nbsp;vybíraly zasazená zrna melounů.</span></p>
        <p class="chunk" data-nb-ref-number="180" data-nb-words="21" data-nb-chars="130"><span class="idea" data-nb-ref-number="181" id="idea181" data-nb-words="21" data-nb-chars="130">Po&nbsp;nebožtíkovi řeckokatolickém faráři zůstala farní budova prázdnou a&nbsp;možno říct, že&nbsp;každý si&nbsp;vzal po&nbsp;panu faráři něco na&nbsp;památku.</span></p>
        <p class="chunk" data-nb-ref-number="181" data-nb-words="64" data-nb-chars="394"><span class="idea" data-nb-ref-number="182" id="idea182" data-nb-words="64" data-nb-chars="394">Jeden polský sedláček odnesl si&nbsp;domů dokonce i&nbsp;staré piano, jehož vrchní desky použil ku&nbsp;spravení dvířek u&nbsp;prasečího chlívka. Část nábytku rozštípali vojáci, jak to&nbsp;bylo zvykem, a&nbsp;šťastnou náhodou zůstala neporušena veliká kamna v&nbsp;kuchyni se&nbsp;znamenitou plotnou, neboť řeckokatolický farář nelišil se&nbsp;nikterak od&nbsp;svých ultrakolegů a&nbsp;rád papal a&nbsp;měl rád mnoho hrnců a&nbsp;pekáčů na&nbsp;plotně i&nbsp;v&nbsp;troubě.</span></p>
        <p class="chunk" data-nb-ref-number="182" data-nb-words="32" data-nb-chars="213"><span class="idea" data-nb-ref-number="183" id="idea183" data-nb-words="32" data-nb-chars="213">Tu&nbsp;stalo se&nbsp;jakousi tradicí, že&nbsp;všechny procházející části vojsk vařily zde v&nbsp;kuchyni pro důstojníky. Nahoře pak, ve&nbsp;velkém pokoji, bývalo jakési důstojnické kasino. Stoly a&nbsp;židle sesbírali u&nbsp;obyvatelstva vesnice.</span></p>
        <p class="chunk" data-nb-ref-number="183" data-nb-words="50" data-nb-chars="334"><span class="idea" data-nb-ref-number="184" id="idea184" data-nb-words="50" data-nb-chars="334">Dnes právě důstojníci z&nbsp;bataliónu uspořádali si&nbsp;slavnostní večeři, složili se&nbsp;a&nbsp;koupili si&nbsp;prase, a&nbsp;kuchař Jurajda dělal prasečí hody pro důstojníky, obklopen různými příživníky z&nbsp;řad důstojnických sluhů, nad kterými vynikal účetní šikovatel, který dával rady Jurajdovi, jak má&nbsp;dranžírovat prasečí hlavu, aby na&nbsp;něho zbyl kus rypáčku.</span></p>
        <p class="chunk" data-nb-ref-number="184" data-nb-words="8" data-nb-chars="49"><span class="idea" data-nb-ref-number="185" id="idea185" data-nb-words="8" data-nb-chars="49">Nejvíc vyvalené oči ze&nbsp;všech měl nedožera Baloun.</span></p>
        <p class="chunk" data-nb-ref-number="185" data-nb-words="73" data-nb-chars="454"><span class="idea" data-nb-ref-number="186" id="idea186" data-nb-words="73" data-nb-chars="454">Tak asi se&nbsp;dívají lidožrouti s&nbsp;laskominami a&nbsp;chtivostí, jak z&nbsp;misionáře pečeného na&nbsp;rožni teče tuk, vydávaje příjemnou vůni při škvaření. Balounovi bylo asi tak jako mlékařskému psu táhnoucímu vozík, kolem kterého nese uzenářský pomocník na&nbsp;hlavě koš s&nbsp;čerstvými uzenkami z&nbsp;udírny, přičemž řetěz uzenek visí mu&nbsp;z&nbsp;koše po&nbsp;zádech, takže jen skočit a&nbsp;chňapnout, kdyby nebylo toho protivného řemení, do&nbsp;kterého je&nbsp;ten ubohý pes zapřažen, a&nbsp;mizerného náhubku.</span></p>
        <p class="chunk" data-nb-ref-number="186" data-nb-words="18" data-nb-chars="133"><span class="idea" data-nb-ref-number="187" id="idea187" data-nb-words="18" data-nb-chars="133">A&nbsp;jitrnicový prejt, prodělávající první období zrození, jitrnicové ohromné embryo na&nbsp;hromadě na&nbsp;vále vonělo pepřem, mastnotou, játry.</span></p>
        <p class="chunk" data-nb-ref-number="187" data-nb-words="22" data-nb-chars="117"><span class="idea" data-nb-ref-number="188" id="idea188" data-nb-words="22" data-nb-chars="117">A&nbsp;Jurajda s&nbsp;vykasanými rukávy byl tak vážným, že&nbsp;by&nbsp;mohl sloužit za&nbsp;model k&nbsp;obrazu, jak bůh z&nbsp;chaosu tvoří zeměkouli.</span></p>
        <p class="chunk" data-nb-ref-number="188" data-nb-words="12" data-nb-chars="77"><span class="idea" data-nb-ref-number="189" id="idea189" data-nb-words="12" data-nb-chars="77">Baloun se&nbsp;nezdržel a&nbsp;zavzlykal. Jeho vzlykot stupňoval se&nbsp;do&nbsp;usedavého pláče.</span></p>
        <p class="chunk" data-nb-ref-number="189" data-nb-words="9" data-nb-chars="48"><span class="idea" data-nb-ref-number="190" id="idea190" data-nb-words="9" data-nb-chars="48">„Co řveš jak bejk?“ otázal se&nbsp;ho&nbsp;kuchař Jurajda.</span></p>
        <p class="chunk" data-nb-ref-number="190" data-nb-words="68" data-nb-chars="398"><span class="idea" data-nb-ref-number="191" id="idea191" data-nb-words="68" data-nb-chars="398">„Tak jsem si&nbsp;vzpomněl na&nbsp;domov,“ odpověděl se&nbsp;vzlykotem Baloun, „jak jsem bejval vždycky doma při tom a&nbsp;jak jsem nikdy ani svýmu nejlepšímu sousedovi nechtěl poslat vejslužku, jen jsem chtěl vždycky všechno sežrat sám a&nbsp;taky sežral. Jednou jsem se&nbsp;tak naprásk jitrnic, jelit a&nbsp;ovaru, že&nbsp;všichni mysleli, že&nbsp;prasknu, a&nbsp;honili mne kolem dokola s&nbsp;bičem po&nbsp;dvoře, jako když se&nbsp;kráva nafoukne po&nbsp;jeteli.</span></p>
        <p class="chunk" data-nb-ref-number="191" data-nb-words="18" data-nb-chars="109"><span class="idea" data-nb-ref-number="192" id="idea192" data-nb-words="18" data-nb-chars="109">Pane Jurajda, dovolejí mně hrábnout do&nbsp;toho prejtu, a&nbsp;potom ať&nbsp;jsem uvázanej, jinak já&nbsp;to&nbsp;trápení nepřežiju.“</span></p>
        <p class="chunk" data-nb-ref-number="192" data-nb-words="20" data-nb-chars="113"><span class="idea" data-nb-ref-number="193" id="idea193" data-nb-words="20" data-nb-chars="113">Baloun vstal z&nbsp;lavice, a&nbsp;potáceje se&nbsp;jako opilý, přikročil ke&nbsp;stolu a&nbsp;natáhl svou pracku směrem k&nbsp;hromadě prejtu.</span></p>
        <p class="chunk" data-nb-ref-number="193" data-nb-words="34" data-nb-chars="202"><span class="idea" data-nb-ref-number="194" id="idea194" data-nb-words="34" data-nb-chars="202">Nastal urputný zápas. Stěží ho&nbsp;zmohli všichni přítomní, aby se&nbsp;nevrhl na&nbsp;prejt. Jen to&nbsp;mu&nbsp;nemohli zabránit, když ho&nbsp;vyhazovali z&nbsp;kuchyně, aby nehrábl v&nbsp;zoufalství do&nbsp;hrnce s&nbsp;močenými střevy na&nbsp;jitrnice.</span></p>
        <p class="chunk" data-nb-ref-number="194" data-nb-words="17" data-nb-chars="102"><span class="idea" data-nb-ref-number="195" id="idea195" data-nb-words="17" data-nb-chars="102">Kuchař Jurajda byl tak rozčilen, že&nbsp;za&nbsp;prchajícím Balounem vyhodil celý svazek dřívek a&nbsp;zařval za&nbsp;ním:</span></p>
        <p class="chunk" data-nb-ref-number="195" data-nb-words="4" data-nb-chars="27"><span class="idea" data-nb-ref-number="196" id="idea196" data-nb-words="4" data-nb-chars="27">„Nažer se&nbsp;špejlů, potvoro!“</span></p>
        <p class="chunk" data-nb-ref-number="196" data-nb-words="59" data-nb-chars="372"><span class="idea" data-nb-ref-number="197" id="idea197" data-nb-words="59" data-nb-chars="372">V&nbsp;tu dobu byli již nahoře shromážděni důstojníci bataliónu, a&nbsp;zatímco očekávali slavnostně to, co&nbsp;se&nbsp;rodilo dole v&nbsp;kuchyni, pili z&nbsp;nedostatku jiného alkoholu sprostou samožitnou kořalku, zabarvenou odvarem cibule nažluto, o&nbsp;které tvrdil židovský kupec, že&nbsp;je&nbsp;to&nbsp;nejlepší a&nbsp;nejpůvodnější francouzský koňak, který zdědil po&nbsp;svém otci, a&nbsp;ten že&nbsp;ho&nbsp;měl ještě od&nbsp;svého dědečka.</span></p>
        <p class="chunk" data-nb-ref-number="197" data-nb-words="35" data-nb-chars="211"><span class="idea" data-nb-ref-number="198" id="idea198" data-nb-words="35" data-nb-chars="211">„Ty chlape,“ řekl mu&nbsp;při té&nbsp;příležitosti hejtman Ságner, „jestli ještě řekneš, že&nbsp;ho&nbsp;tvůj pradědeček koupil od&nbsp;Francouzů, když utíkali od&nbsp;Moskvy, tak tě&nbsp;dám zavřít, až&nbsp;ten nejmladší z&nbsp;tvé rodiny bude nejstarší.“</span></p>
        <p class="chunk" data-nb-ref-number="198" data-nb-words="43" data-nb-chars="299"><span class="idea" data-nb-ref-number="199" id="idea199" data-nb-words="43" data-nb-chars="299">Zatímco po&nbsp;každém doušku proklínali podnikavého žida, Švejk seděl již v&nbsp;kanceláři bataliónu, kde nebyl nikdo kromě jednoročního dobrovolníka Marka, který jako historik bataliónu použil zdržení se&nbsp;bataliónu u&nbsp;Zóltance, aby do&nbsp;zásoby popsal některé vítězné boje, které se&nbsp;strhnou patrně v&nbsp;budoucnosti.</span></p>
        <p class="chunk" data-nb-ref-number="199" data-nb-words="12" data-nb-chars="75"><span class="idea" data-nb-ref-number="200" id="idea200" data-nb-words="12" data-nb-chars="75">Prozatím dělal si&nbsp;určité náčrtky, a&nbsp;měl právě napsáno, když Švejk vstoupil:</span></p>
        <p class="chunk" data-nb-ref-number="200" data-nb-words="57" data-nb-chars="366"><span class="idea" data-nb-ref-number="201" id="idea201" data-nb-words="57" data-nb-chars="366">„Jestli před naším duševním zrakem objeví se&nbsp;všichni ti&nbsp;hrdinové zúčastnivší se&nbsp;bojů u&nbsp;vesnice N, kde po&nbsp;boku našeho bataliónu bojoval jeden batalión pluku N&nbsp;a&nbsp;druhý batalión pluku N, vidíme, že&nbsp;náš n-tý batalión projevil nejskvělejší strategické schopnosti a&nbsp;přispěl nepopíratelně k&nbsp;vítězství n-té divize, mající za&nbsp;účel upevniti definitivně naše pozice v&nbsp;úseku N.“</span></p>
        <p class="chunk" data-nb-ref-number="201" data-nb-words="11" data-nb-chars="73"><span class="idea" data-nb-ref-number="202" id="idea202" data-nb-words="11" data-nb-chars="73">„Tak vidíš,“ řekl Švejk k&nbsp;jednoročnímu dobrovolníkovi, „už jsem zde zas.“</span></p>
        <p class="chunk" data-nb-ref-number="202" data-nb-words="14" data-nb-chars="102"><span class="idea" data-nb-ref-number="203" id="idea203" data-nb-words="14" data-nb-chars="102">„Dovol, ať&nbsp;tě&nbsp;očuchám,“ řekl mile dojat jednoroční dobrovolník Marek, „hm, opravdu smrdíš kriminálem.“</span></p>
        <p class="chunk" data-nb-ref-number="203" data-nb-words="13" data-nb-chars="82"><span class="idea" data-nb-ref-number="204" id="idea204" data-nb-words="13" data-nb-chars="82">„Jako vobyčejně,“ řekl Švejk, „bylo to&nbsp;jenom malinký nedorozumění; a&nbsp;co ty&nbsp;děláš?“</span></p>
        <p class="chunk" data-nb-ref-number="204" data-nb-words="233" data-nb-chars="1463"><span class="idea" data-nb-ref-number="205" id="idea205" data-nb-words="233" data-nb-chars="1463">„Jak vidíš,“ odpověděl Marek, „házím na&nbsp;papír hrdinné záchrance Rakouska, ale nějak mi&nbsp;to&nbsp;nechce jít dohromady a&nbsp;je to&nbsp;samé enóno. Podtrhuji v&nbsp;tom <em>n</em>, kteréžto písmeno dospělo k&nbsp;neobyčejné dokonalosti i&nbsp;v&nbsp;přítomnosti, i&nbsp;v&nbsp;budoucnosti. Kromě předešlých schopností objevil ve&nbsp;mně hejtman Ságner neobyčejný matematický talent. Musím kontrolovat účty bataliónu a&nbsp;dospěl jsem doposud k&nbsp;takové uzávěrce, že&nbsp;batalión je&nbsp;naprosto pasivní a&nbsp;že čeká jen na&nbsp;to, jak by&nbsp;udělal nějaké vyrovnání se&nbsp;svými ruskými věřiteli, poněvadž se&nbsp;po&nbsp;porážce i&nbsp;po vítězství nejvíce krade. Ostatně je&nbsp;to&nbsp;všechno jedno. I&nbsp;kdybychom byli potřeni na&nbsp;hlavu, jsou zde dokumenty o&nbsp;našem vítězství, poněvadž v&nbsp;úloze batalionsgeschichtsschreibra jsem poctěn tím, že&nbsp;mohu psát: ‚Poznovu se&nbsp;otočit proti nepříteli, který již se&nbsp;domníval, že&nbsp;vítězství je&nbsp;na&nbsp;jeho straně. Výpad našich vojínů a&nbsp;útok s&nbsp;bodáky bylo dílem okamžiku. Nepřítel v&nbsp;zoufalství prchá, vrhá se&nbsp;do&nbsp;vlastních zákopů, bodáme ho&nbsp;bez milosti, takže v&nbsp;nepořádku opouští své zákopy, zanechávaje v&nbsp;našich rukách zraněné i&nbsp;nezraněné zajatce. Jest to&nbsp;jeden z&nbsp;nejslavnějších okamžiků.‘ Kdo to&nbsp;všechno přečká, píše domů polní poštou lístek: ‚Dostali přes prdel, drahá ženo! Jsem zdráv. Odstavilas už&nbsp;našeho fakana? Jenom ho&nbsp;neuč, aby říkal cizím lidem táta, poněvadž by&nbsp;to&nbsp;bylo pro mě&nbsp;těžký.‘ Cenzura potom škrtne na&nbsp;lístku ‚Dostali přes prdel‘, poněvadž se&nbsp;neví, kdo to&nbsp;dostal, a&nbsp;mohlo by&nbsp;se&nbsp;různě kombinovat, poněvadž bylo vyjádření nejasné.“</span></p>
        <p class="chunk" data-nb-ref-number="205" data-nb-words="93" data-nb-chars="521"><span class="idea" data-nb-ref-number="206" id="idea206" data-nb-words="93" data-nb-chars="521">„Hlavně jasně mluvit,“ prohodil Švejk. „Když byli misionáři u&nbsp;Svatýho Ignáce v&nbsp;Praze v&nbsp;roce 1912, tak tam byl jeden kazatel, a&nbsp;ten povídal z&nbsp;kazatelny, že&nbsp;se&nbsp;asi s&nbsp;nikým neshledá v&nbsp;nebi. A&nbsp;byl na&nbsp;té&nbsp;exercici večerní jeden klempíř Kulíšek a&nbsp;ten po&nbsp;tý&nbsp;pobožnosti povídal v&nbsp;hospodě, že&nbsp;ten misionář musel asi moc věcí provést, když v&nbsp;kostele vohlašoval, jako při veřejný zpovědi, že&nbsp;s&nbsp;nikým se&nbsp;neshledá na&nbsp;nebi; proč takový lidi posílají na&nbsp;kazatelnu. Má&nbsp;se&nbsp;vždycky mluvit jasně a&nbsp;zřetelně, a&nbsp;ne v&nbsp;žádných takových oklikách.</span></p>
        <p class="chunk" data-nb-ref-number="206" data-nb-words="252" data-nb-chars="1374"><span class="idea" data-nb-ref-number="207" id="idea207" data-nb-words="252" data-nb-chars="1374">U&nbsp;‚Brejšků‘ byl před léty jeden sklepmistr a&nbsp;ten měl ve&nbsp;zvyku, když byl v&nbsp;ráži a&nbsp;šel po&nbsp;práci domů, stavět se&nbsp;přitom v&nbsp;jedný noční kavárně a&nbsp;připíjet si&nbsp;s&nbsp;cizími hosty a&nbsp;vždycky při přípitku říkat: ‚My se&nbsp;na&nbsp;vás, vy&nbsp;se&nbsp;na&nbsp;nás…‘ Za&nbsp;to&nbsp;dostal jednou od&nbsp;nějakýho slušnýho pána z&nbsp;Jihlavy takovou přes hubu, že&nbsp;kavárník ráno, když vymetli ty&nbsp;zuby, zavolal svou dcerušku, která chodila do&nbsp;pátý vobecný školy, a&nbsp;zeptal se&nbsp;jí, kolik má&nbsp;dospělý člověk v&nbsp;hubě zubů. Poněvadž to&nbsp;nevěděla, tak jí&nbsp;vyrazil dva zuby, a&nbsp;na třetí den dostal přípis vod toho sklepmistra, ve&nbsp;kterým se&nbsp;mu&nbsp;ten omlouval za&nbsp;všechny nepříjemnosti, který mu&nbsp;způsobil, že&nbsp;nechtěl nic říct sprostýho, ale že&nbsp;ho&nbsp;veřejnost nepochopuje, poněvadž vono je&nbsp;to&nbsp;vlastně tak: ‚My se&nbsp;na&nbsp;vás, vy&nbsp;se&nbsp;na&nbsp;nás hněváte?‘ Kdo mluví nějaký dvojsmyslný řeči, musí si&nbsp;je&nbsp;napřed rozvážit. Přímej člověk, který mluví, jak mu&nbsp;zobák narost, málokdy dostane přes hubu. A&nbsp;jestli už&nbsp;se&nbsp;mu&nbsp;to&nbsp;stane pokolikrát, pak si&nbsp;vůbec dá&nbsp;pozor a&nbsp;radši ve&nbsp;společnosti drží kušnu. Je&nbsp;pravda, že&nbsp;vo&nbsp;takovým člověku každej myslí, že&nbsp;je&nbsp;poťouchlej a&nbsp;bůhví jakej, a&nbsp;že kolikrát taky ho&nbsp;zřežou, ale to&nbsp;už&nbsp;nese s&nbsp;sebou jeho rozvaha, jeho sebeovládání se, poněvadž musí počítat, že&nbsp;von je&nbsp;sám a&nbsp;proti němu že&nbsp;je&nbsp;moc lidí, kteří se&nbsp;cítějí bejt uraženými, a&nbsp;kdyby se&nbsp;začal s&nbsp;nima prát, že&nbsp;by&nbsp;dostal ještě dvakrát tolik. Takovej člověk musí bejt skromnej a&nbsp;trpělivej.</span></p>
        <p class="chunk" data-nb-ref-number="207" data-nb-words="126" data-nb-chars="690"><span class="idea" data-nb-ref-number="208" id="idea208" data-nb-words="126" data-nb-chars="690">V&nbsp;Nuslích je&nbsp;nějakej pan Hauber, toho jednou v&nbsp;neděli v&nbsp;Kundraticích na&nbsp;silnici píchli omylem nožem, když šel z&nbsp;výletu od&nbsp;Bartůňkovýho mlejna. A&nbsp;von s&nbsp;tím nožem v&nbsp;zádech přišel až&nbsp;domů, a&nbsp;když mu&nbsp;žena svlíkala kabát, tak mu&nbsp;ho&nbsp;pěkně vytáhla ze&nbsp;zad a&nbsp;dopoledne už&nbsp;s&nbsp;tím nožem rozkrajovala maso na&nbsp;guláš, poněvadž byl ze&nbsp;solingenský vocele a&nbsp;pěkně nabroušenej a&nbsp;voni měli doma všechny nože pilkovatý a&nbsp;tupý. Vona potom chtěla mít celou soupravu do&nbsp;domácnosti z&nbsp;takovejch nožů a&nbsp;posílala ho&nbsp;vždycky v&nbsp;neděli do&nbsp;Kundratic na&nbsp;vejlet, ale von byl tak skromnej, že&nbsp;nešel nikam než k&nbsp;Banzetovům do&nbsp;Nuslí, kde věděl, že&nbsp;když sedí v&nbsp;kuchyni, že&nbsp;ho&nbsp;dřív Banzet vyhodí, než může na&nbsp;něho někdo sáhnout.“</span></p>
        <p class="chunk" data-nb-ref-number="208" data-nb-words="10" data-nb-chars="63"><span class="idea" data-nb-ref-number="209" id="idea209" data-nb-words="10" data-nb-chars="63">„Ty jsi se&nbsp;nijak nezměnil,“ řekl k&nbsp;němu jednoroční dobrovolník.</span></p>
        <p class="chunk" data-nb-ref-number="209" data-nb-words="29" data-nb-chars="177"><span class="idea" data-nb-ref-number="210" id="idea210" data-nb-words="29" data-nb-chars="177">„Nezměnil,“ odpověděl Švejk, „já jsem na&nbsp;to&nbsp;neměl čas. Voni mě&nbsp;dokonce chtěli zastřelit, ale to&nbsp;by&nbsp;nebylo ještě to&nbsp;nejhorší, já&nbsp;jsem ještě nedostal nikde lénunk vod dvanáctého.“</span></p>
        <p class="chunk" data-nb-ref-number="210" data-nb-words="44" data-nb-chars="225"><span class="idea" data-nb-ref-number="211" id="idea211" data-nb-words="44" data-nb-chars="225">„U&nbsp;nás ho&nbsp;teď nedostaneš, poněvadž my&nbsp;jdeme na&nbsp;Sokal a&nbsp;lénunk se&nbsp;bude vyplácet až&nbsp;po&nbsp;bitvě, musíme šetřit. Jestli počítám, že&nbsp;se&nbsp;to&nbsp;tam strhne za&nbsp;čtrnáct dní, tak se&nbsp;ušetří na&nbsp;každým padlým vojákovi i&nbsp;s&nbsp;culágama 24&nbsp;K&nbsp;72&nbsp;hal.“</span></p>
        <p class="chunk" data-nb-ref-number="211" data-nb-words="7" data-nb-chars="29"><span class="idea" data-nb-ref-number="212" id="idea212" data-nb-words="7" data-nb-chars="29">„A&nbsp;co je&nbsp;jinak novýho u&nbsp;vás?“</span></p>
        <p class="chunk" data-nb-ref-number="212" data-nb-words="59" data-nb-chars="369"><span class="idea" data-nb-ref-number="213" id="idea213" data-nb-words="59" data-nb-chars="369">„Předně se&nbsp;nám ztratil nachhút, potom důstojnický sbor má&nbsp;na&nbsp;faře prasečí hody a&nbsp;mužstvo rozlezlo se&nbsp;po&nbsp;vesnici a&nbsp;provádí nejrůznější nemravnosti s&nbsp;místním ženským obyvatelstvem. Dopoledne uvázali jednoho vojáka od&nbsp;vaší kumpanie za&nbsp;to, že&nbsp;lezl na&nbsp;půdu za&nbsp;sedmdesátiletou bábou. Ten člověk je&nbsp;nevinen, poněvadž v&nbsp;denním rozkaze nic nebylo, do&nbsp;kolika let je&nbsp;to&nbsp;dovoleno.“</span></p>
        <p class="chunk" data-nb-ref-number="213" data-nb-words="154" data-nb-chars="832"><span class="idea" data-nb-ref-number="214" id="idea214" data-nb-words="154" data-nb-chars="832">„To bych si&nbsp;taky myslel,“ řekl Švejk, „že ten člověk je&nbsp;nevinnej, poněvadž když taková bába leze nahoru po&nbsp;žebříku, tak jí&nbsp;člověk do&nbsp;vobličeje nevidí. To&nbsp;byl zrovna takovej případ na&nbsp;manévrech u&nbsp;Tábora. Náš jeden cuk kvartýroval v&nbsp;hospodě a&nbsp;nějaká ženská drhla v&nbsp;předsíni podlahu a&nbsp;nějakej Chramosta se&nbsp;k&nbsp;ní přitočil a&nbsp;poplácal ji&nbsp;– jak bych ti&nbsp;to&nbsp;řekl&nbsp;– po&nbsp;sukních. Vona měla moc vyvinutý sukně, a&nbsp;když ji&nbsp;tak přes ně&nbsp;plácl, tak vona nic, plácne ji&nbsp;podruhý, plácne ji&nbsp;potřetí, vona zase nic, jako by&nbsp;se&nbsp;jí&nbsp;to&nbsp;netejkalo, tak von se&nbsp;vodhodlal k&nbsp;činu a&nbsp;vona klidně dál drhla kolem podlahu, a&nbsp;potom se&nbsp;na&nbsp;něho votočí plným vobličejem a&nbsp;povídá: ‚To jsem vás dostala, vojáčku.‘ Té&nbsp;bábě bylo přes sedmdesát let a&nbsp;vypravovala to&nbsp;potom po&nbsp;celý vesnici.&nbsp;– A&nbsp;nyní dovolil bych se&nbsp;vás otázati, zdali jste za&nbsp;mé&nbsp;nepřítomnosti nebyl též zavřen.“</span></p>
        <p class="chunk" data-nb-ref-number="214" data-nb-words="22" data-nb-chars="132"><span class="idea" data-nb-ref-number="215" id="idea215" data-nb-words="22" data-nb-chars="132">„Nebylo k&nbsp;tomu příležitosti,“ omlouval se&nbsp;Marek, „ale zato, pokud se&nbsp;týká tebe, musím ti&nbsp;sdělit, že&nbsp;batalión vydal na&nbsp;tebe zatykač.“</span></p>
        <p class="chunk" data-nb-ref-number="215" data-nb-words="68" data-nb-chars="396"><span class="idea" data-nb-ref-number="216" id="idea216" data-nb-words="68" data-nb-chars="396">„To nevadí,“ podotkl Švejk, „to udělali úplně správně, to&nbsp;musel batalión udělat a&nbsp;vydat na&nbsp;mě&nbsp;zatykač, to&nbsp;byla jejich povinnost, poněvadž se&nbsp;o&nbsp;mně nevědělo po&nbsp;takovou dobu. To&nbsp;nebylo žádné přenáhlení vod bataliónu.&nbsp;– Tys tedy povídal, že&nbsp;všichni oficíři jsou na&nbsp;faře na&nbsp;prasečích hodech? To&nbsp;tam musím jít a&nbsp;představit se, že&nbsp;jsem zase zde, beztoho měl pan obrlajtnant Lukáš vo&nbsp;mě&nbsp;velkou starost.“</span></p>
        <p class="chunk" data-nb-ref-number="216" data-nb-words="10" data-nb-chars="64"><span class="idea" data-nb-ref-number="217" id="idea217" data-nb-words="10" data-nb-chars="64">Švejk vyrazil k&nbsp;faře pevným vojenským krokem, přičemž si&nbsp;zpíval:</span></p>
        <p class="chunk" data-nb-ref-number="217" data-nb-words="16" data-nb-chars="79"><em><span class="idea" data-nb-ref-number="218" id="idea218" data-nb-words="4" data-nb-chars="19">„Podívej se&nbsp;na&nbsp;mne,<br></span>
<span class="idea" data-nb-ref-number="219" id="idea219" data-nb-words="2" data-nb-chars="14">potěšení moje,<br></span>
<span class="idea" data-nb-ref-number="220" id="idea220" data-nb-words="4" data-nb-chars="18">podívej se&nbsp;na&nbsp;mne,<br></span>
<span class="idea" data-nb-ref-number="221" id="idea221" data-nb-words="3" data-nb-chars="15">jak sou udělali<br></span>
<span class="idea" data-nb-ref-number="222" id="idea222" data-nb-words="3" data-nb-chars="13">ze&nbsp;mne pána…“</span></em></p>
        <p class="chunk" data-nb-ref-number="218" data-nb-words="13" data-nb-chars="81"><span class="idea" data-nb-ref-number="223" id="idea223" data-nb-words="13" data-nb-chars="81">Pak vstoupil Švejk do&nbsp;fary po&nbsp;schodech nahoru, odkud ozývaly se&nbsp;hlasy důstojníků.</span></p>
        <p class="chunk" data-nb-ref-number="219" data-nb-words="24" data-nb-chars="149"><span class="idea" data-nb-ref-number="224" id="idea224" data-nb-words="24" data-nb-chars="149">Mluvilo se&nbsp;o&nbsp;všem možném a&nbsp;právě mleli brigádu, jaké nepořádky tam panují u&nbsp;štábu, a&nbsp;adjutant brigády položil též polínko pod brigádu, poznamenávaje:</span></p>
        <p class="chunk" data-nb-ref-number="220" data-nb-words="7" data-nb-chars="54"><span class="idea" data-nb-ref-number="225" id="idea225" data-nb-words="7" data-nb-chars="54">„Telegrafovali jsme přece kvůli tomu Švejkovi, Švejk…“</span></p>
        <p class="chunk" data-nb-ref-number="221" data-nb-words="18" data-nb-chars="155"><span class="idea" data-nb-ref-number="226" id="idea226" data-nb-words="18" data-nb-chars="155">„Hier!“ zvolal za&nbsp;pootevřenými dveřmi Švejk, a&nbsp;vstupuje dovnitř, opakoval: „Hier! Melde gehorsam, Infanterist Švejk, Kumpanie­ordonanz 11.&nbsp;Marschkumpanie!“</span></p>
        <p class="chunk" data-nb-ref-number="222" data-nb-words="20" data-nb-chars="133"><span class="idea" data-nb-ref-number="227" id="idea227" data-nb-words="20" data-nb-chars="133">Vida zaražené obličeje hejtmana Ságnera a&nbsp;nadporučíka Lukáše, v&nbsp;nichž zračilo se&nbsp;jakési tiché zoufalství, nečekal na&nbsp;otázku a&nbsp;zvolal:</span></p>
        <p class="chunk" data-nb-ref-number="223" data-nb-words="11" data-nb-chars="70"><span class="idea" data-nb-ref-number="228" id="idea228" data-nb-words="11" data-nb-chars="70">„Poslušně hlásím, že&nbsp;mě&nbsp;chtěli zastřelit, že&nbsp;jsem zradil císaře pána.“</span></p>
        <p class="chunk" data-nb-ref-number="224" data-nb-words="12" data-nb-chars="83"><span class="idea" data-nb-ref-number="229" id="idea229" data-nb-words="12" data-nb-chars="83">„Pro Ježíše Krista, co&nbsp;to&nbsp;mluvíte, Švejku?“ vykřikl zoufale bledý nadporučík Lukáš.</span></p>
        <p class="chunk" data-nb-ref-number="225" data-nb-words="7" data-nb-chars="52"><span class="idea" data-nb-ref-number="230" id="idea230" data-nb-words="7" data-nb-chars="52">„Poslušně hlásím, to&nbsp;bylo takhle, pane obrlajtnant…“</span></p>
        <p class="chunk" data-nb-ref-number="226" data-nb-words="12" data-nb-chars="60"><span class="idea" data-nb-ref-number="231" id="idea231" data-nb-words="12" data-nb-chars="60">A&nbsp;Švejk počal zevrubně líčit, jak se&nbsp;to&nbsp;vlastně s&nbsp;ním stalo.</span></p>
        <p class="chunk" data-nb-ref-number="227" data-nb-words="62" data-nb-chars="429"><span class="idea" data-nb-ref-number="232" id="idea232" data-nb-words="62" data-nb-chars="429">Dívali se&nbsp;na&nbsp;něho s&nbsp;vytřeštěnými zraky, on&nbsp;vypravoval se&nbsp;všemi možnými podrobnostmi, dokonce nezapomněl poznamenati, že&nbsp;na&nbsp;hrázi toho rybníka, kde se&nbsp;mu&nbsp;to&nbsp;neštěstí stalo, rostly pomněnky. Když potom jmenoval tatarská jména, s&nbsp;kterými se&nbsp;seznámil na&nbsp;své pouti, jako Hallimulabalibej, ke&nbsp;kterýmž jménům přidal celou řadu jmen vytvořených jím samým, jako Valivolavalivej, Malimulamalimej, nezdržel se&nbsp;již nadporučík Lukáš poznámky:</span></p>
        <p class="chunk" data-nb-ref-number="228" data-nb-words="9" data-nb-chars="60"><span class="idea" data-nb-ref-number="233" id="idea233" data-nb-words="9" data-nb-chars="60">„Že vás kopnu, vy&nbsp;dobytku. Pokračujte krátce, ale souvisle!“</span></p>
        <p class="chunk" data-nb-ref-number="229" data-nb-words="43" data-nb-chars="218"><span class="idea" data-nb-ref-number="234" id="idea234" data-nb-words="43" data-nb-chars="218">A&nbsp;Švejk pokračoval dále se&nbsp;svou důsledností, a&nbsp;když přišel až&nbsp;k&nbsp;náhlému soudu a&nbsp;generálovi a&nbsp;majorovi, zmínil se&nbsp;o&nbsp;tom, že&nbsp;generál šilhal na&nbsp;levé oko a&nbsp;major že&nbsp;měl modré oči, „… které po&nbsp;mně točí,“ dodal potom v&nbsp;rýmu.</span></p>
        <p class="chunk" data-nb-ref-number="230" data-nb-words="16" data-nb-chars="101"><span class="idea" data-nb-ref-number="235" id="idea235" data-nb-words="16" data-nb-chars="101">Od&nbsp;12.&nbsp;kumpanie velitel Zimmermann hodil po&nbsp;Švejkovi hrníč­kem, z&nbsp;kterého pil mocnou kořalku od&nbsp;žida.</span></p>
        <p class="chunk" data-nb-ref-number="231" data-nb-words="54" data-nb-chars="344"><span class="idea" data-nb-ref-number="236" id="idea236" data-nb-words="54" data-nb-chars="344">Švejk pokračoval dál zcela klidně, jak potom došlo k&nbsp;duchovní útěše a&nbsp;jak major spal do&nbsp;rána v&nbsp;jeho objetí. Potom obhájil skvěle brigádu, kam ho&nbsp;poslali, když si&nbsp;ho&nbsp;batalión vyžádal jako ztraceného. Předkládaje pak dokumenty před hejtmana Ságnera, že&nbsp;jak je&nbsp;vidět, byl tou vysokou instancí brigády osvobozen z&nbsp;jakéhokoliv podezření, připomenul:</span></p>
        <p class="chunk" data-nb-ref-number="232" data-nb-words="25" data-nb-chars="148"><span class="idea" data-nb-ref-number="237" id="idea237" data-nb-words="25" data-nb-chars="148">„Dovoluji si&nbsp;poslušně hlásit, že&nbsp;pan lajtnant Dub nalézá se&nbsp;u&nbsp;brigády s&nbsp;otřesením mozku a&nbsp;dá vás všechny pozdravovat. Prosím o&nbsp;lénunk a&nbsp;tabáksgelt.“</span></p>
        <p class="chunk" data-nb-ref-number="233" data-nb-words="26" data-nb-chars="169"><span class="idea" data-nb-ref-number="238" id="idea238" data-nb-words="26" data-nb-chars="169">Hejtman Ságner s&nbsp;nadporučíkem Lukášem vyměnili mezi sebou tázavé pohledy, ale vtom již otevřely se&nbsp;dveře a&nbsp;dovnitř nesli v&nbsp;jakémsi džberu kouřící se&nbsp;jitrnicovou polévku.</span></p>
        <p class="chunk" data-nb-ref-number="234" data-nb-words="9" data-nb-chars="51"><span class="idea" data-nb-ref-number="239" id="idea239" data-nb-words="9" data-nb-chars="51">To&nbsp;byl začátek všech těch rozkoší, na&nbsp;které čekali.</span></p>
        <p class="chunk" data-nb-ref-number="235" data-nb-words="22" data-nb-chars="147"><span class="idea" data-nb-ref-number="240" id="idea240" data-nb-words="22" data-nb-chars="147">„Vy jeden zatracenej chlape,“ řekl hejtman Ságner k&nbsp;Švejkovi, jsa v&nbsp;příjemné náladě před blížícími se&nbsp;požitky, „vás zachránily jenom prasečí hody.“</span></p>
        <p class="chunk" data-nb-ref-number="236" data-nb-words="16" data-nb-chars="91"><span class="idea" data-nb-ref-number="241" id="idea241" data-nb-words="16" data-nb-chars="91">„Švejku,“ dodal k&nbsp;tomu nadporučík Lukáš, „jestli se&nbsp;stane ještě něco, tak bude s&nbsp;vámi zle.“</span></p>
        <p class="chunk" data-nb-ref-number="237" data-nb-words="19" data-nb-chars="109"><span class="idea" data-nb-ref-number="242" id="idea242" data-nb-words="19" data-nb-chars="109">„Poslušně hlásím, že&nbsp;musí bejt se&nbsp;mnou zle,“ zasalutoval Švejk, „když je&nbsp;člověk na&nbsp;vojně, musí vědět a&nbsp;znát…“</span></p>
        <p class="chunk" data-nb-ref-number="238" data-nb-words="6" data-nb-chars="40"><span class="idea" data-nb-ref-number="243" id="idea243" data-nb-words="6" data-nb-chars="40">„Zmizte!“ zařval na&nbsp;něho hejtman Ságner.</span></p>
        <p class="chunk" data-nb-ref-number="239" data-nb-words="24" data-nb-chars="143"><span class="idea" data-nb-ref-number="244" id="idea244" data-nb-words="24" data-nb-chars="143">Švejk zmizel a&nbsp;odebral se&nbsp;dolů do&nbsp;kuchyně. Tam se&nbsp;vrátil opět zdrcený Baloun a&nbsp;žádal, aby mohl obsluhovati svého nadporučíka Lukáše při hodech.</span></p>
        <p class="chunk" data-nb-ref-number="240" data-nb-words="10" data-nb-chars="62"><span class="idea" data-nb-ref-number="245" id="idea245" data-nb-words="10" data-nb-chars="62">Švejk dostavil se&nbsp;právě k&nbsp;polemice kuchaře Jurajdy s&nbsp;Balounem.</span></p>
        <p class="chunk" data-nb-ref-number="241" data-nb-words="6" data-nb-chars="54"><span class="idea" data-nb-ref-number="246" id="idea246" data-nb-words="6" data-nb-chars="54">Jurajda používal přitom dosti nesrozumitelných výrazů.</span></p>
        <p class="chunk" data-nb-ref-number="242" data-nb-words="26" data-nb-chars="143"><span class="idea" data-nb-ref-number="247" id="idea247" data-nb-words="26" data-nb-chars="143">„Jsi <em>hodule</em> žravá,“ říkal Balounovi, „žral bys, až&nbsp;by&nbsp;ses potil, a&nbsp;kdybych ti&nbsp;dal nést nahoru jitrnice, tak by&nbsp;ses s&nbsp;nimi <em>pekelil</em> na&nbsp;schodech.“</span></p>
        <p class="chunk" data-nb-ref-number="243" data-nb-words="46" data-nb-chars="311"><span class="idea" data-nb-ref-number="248" id="idea248" data-nb-words="46" data-nb-chars="311">Kuchyně měla nyní jinou tvářnost. Účetní šikovatelé od&nbsp;bataliónu i&nbsp;od setnin mlsali podle hodností, dle rozpracovaného plánu kuchaře Jurajdy. Písaři od&nbsp;bataliónu, telefonisti od&nbsp;kumpanií a&nbsp;několik šarží jedli chtivě z&nbsp;rezavého umývadla rozředěnou jitrnicovou polévku horkou vodou, aby se&nbsp;na&nbsp;ně&nbsp;též něco dostalo.</span></p>
        <p class="chunk" data-nb-ref-number="244" data-nb-words="179" data-nb-chars="1040"><span class="idea" data-nb-ref-number="249" id="idea249" data-nb-words="179" data-nb-chars="1040">„Nazdar!“ řekl účetní šikovatel Vaněk ku&nbsp;Švejkovi, ohlodávaje jeden pazourek. „Byl zde před chvílí náš jednoročák Marek a&nbsp;oznámil, že&nbsp;jste opět zde a&nbsp;máte na&nbsp;sobě nový mundúr. Vy&nbsp;jste mne teď přived do&nbsp;pěkné šlamastiky. On&nbsp;mne postrašil, že&nbsp;teď ten mundúr nevyúčtujeme s&nbsp;brigádou. Váš mundúr se&nbsp;našel na&nbsp;hrázi rybníka a&nbsp;my už&nbsp;to&nbsp;oznámili přes batalionskanclaj na&nbsp;brigádu. U&nbsp;mne jste veden jako utopený při koupání, vy&nbsp;jste se&nbsp;vůbec nemusel vracet a&nbsp;dělat nám nepříjemnosti s&nbsp;dvojím mundúrem. Vy&nbsp;ani nevíte, co&nbsp;jste proved bataliónu. Každá část vašeho mundúru je&nbsp;u&nbsp;nás zaznamenána. Nalézá se&nbsp;v&nbsp;seznamu mundúrů u&nbsp;mě, u&nbsp;kumpanie, jako přírůstek. Kumpanie má&nbsp;o&nbsp;jeden úplný mundúr víc. O&nbsp;tom jsem učinil oznámení k&nbsp;bataliónu. Teď dostaneme z&nbsp;brigády vyrozumění, že&nbsp;jste tam dostal nový mundúr. Poněvadž batalión mezitím ve&nbsp;výkazech o&nbsp;ošacení oznámí, že&nbsp;je&nbsp;přírůstek jednoho kompletu… Já&nbsp;to&nbsp;znám, z&nbsp;toho může být revize. Když se&nbsp;jedná o&nbsp;takovou maličkost, přijedou k&nbsp;nám z&nbsp;intendantstva. Když se&nbsp;ztratí dva tisíce párů bot, o&nbsp;to se&nbsp;nikdo nestará…</span></p>
        <p class="chunk" data-nb-ref-number="245" data-nb-words="111" data-nb-chars="642"><span class="idea" data-nb-ref-number="250" id="idea250" data-nb-words="111" data-nb-chars="642">Ale nám se&nbsp;ztratil ten váš mundúr,“ řekl tragicky Vaněk, saje z&nbsp;kosti, která mu&nbsp;padla do&nbsp;ruky, morek a&nbsp;vydloubávaje zbytek zápalkou, kterou si&nbsp;čistil v&nbsp;zubech místo párátka; „kvůli takové maličkosti rozhodně sem přijde inspekce. Když jsem byl v&nbsp;Karpatech, přišla k&nbsp;nám inspekce kvůli tomu, že&nbsp;nebylo dodrženo nařízení, aby se&nbsp;zmrzlým vojákům stahovaly boty bez poškození. Stahovaly se, stahovaly, a&nbsp;na dvou přitom praskly a&nbsp;jeden měl je&nbsp;už&nbsp;rozbité před smrtí. A&nbsp;malér byl hotov. Přijel jeden plukovník z&nbsp;intendantstva, a&nbsp;nebýt toho, že&nbsp;dostal, hned jak přijel, z&nbsp;ruské strany jednu do&nbsp;hlavy a&nbsp;že se&nbsp;svalil do&nbsp;údolí, nevím, co&nbsp;by&nbsp;z&nbsp;toho bylo.“</span></p>
        <p class="chunk" data-nb-ref-number="246" data-nb-words="10" data-nb-chars="53"><span class="idea" data-nb-ref-number="251" id="idea251" data-nb-words="10" data-nb-chars="53">„Stáhli z&nbsp;něho taky boty?“ otázal se&nbsp;Švejk se&nbsp;zájmem.</span></p>
        <p class="chunk" data-nb-ref-number="247" data-nb-words="17" data-nb-chars="112"><span class="idea" data-nb-ref-number="252" id="idea252" data-nb-words="17" data-nb-chars="112">„Stáhli,“ řekl zádumčivě Vaněk, „ale nikdo nevěděl kdo, takže jsme ani plukovníkovy boty nemohli dát do&nbsp;výkazu.“</span></p>
        <p class="chunk" data-nb-ref-number="248" data-nb-words="33" data-nb-chars="193"><span class="idea" data-nb-ref-number="253" id="idea253" data-nb-words="33" data-nb-chars="193">Kuchař Jurajda se&nbsp;opět vrátil seshora a&nbsp;první jeho pohled padl na&nbsp;zničeného Balouna, který seděl zarmouceně a&nbsp;zničeně na&nbsp;lavici u&nbsp;kamen a&nbsp;díval se&nbsp;se&nbsp;strašným zoufalstvím na&nbsp;své vyhublé břicho.</span></p>
        <p class="chunk" data-nb-ref-number="249" data-nb-words="38" data-nb-chars="229"><span class="idea" data-nb-ref-number="254" id="idea254" data-nb-words="38" data-nb-chars="229">„Ty bys patřil mezi sektu hesychastů,“ s&nbsp;lítostí řekl učený kuchař Jurajda, „ti také hleděli celé dny na&nbsp;svůj pupek, až&nbsp;se&nbsp;jim zdálo, že&nbsp;jim kolem pupku zasvitla svatozář. Pak se&nbsp;domnívali, že&nbsp;dospěli třetího stupně dokonalosti.“</span></p>
        <p class="chunk" data-nb-ref-number="250" data-nb-words="8" data-nb-chars="52"><span class="idea" data-nb-ref-number="255" id="idea255" data-nb-words="8" data-nb-chars="52">Jurajda sáhl do&nbsp;trouby, vzal odtamtud jedno jelítko.</span></p>
        <p class="chunk" data-nb-ref-number="251" data-nb-words="11" data-nb-chars="75"><span class="idea" data-nb-ref-number="256" id="idea256" data-nb-words="11" data-nb-chars="75">„Žer, Baloune,“ řekl přívětivě, „nažer se, až&nbsp;pukneš, udav se, nenažranče.“</span></p>
        <p class="chunk" data-nb-ref-number="252" data-nb-words="5" data-nb-chars="32"><span class="idea" data-nb-ref-number="257" id="idea257" data-nb-words="5" data-nb-chars="32">Balounovi vstoupily slzy do&nbsp;očí.</span></p>
        <p class="chunk" data-nb-ref-number="253" data-nb-words="30" data-nb-chars="199"><span class="idea" data-nb-ref-number="258" id="idea258" data-nb-words="30" data-nb-chars="199">„Doma, když jsme zabíjeli, tak jsem napřed,“ podotkl plačtivě Baloun, požíraje malé jelítko, „snědl pořádný kus ovaru, celej rypák, srdce, ucho, kus jater, ledvinu, slezinu, kus boku, jazyk a&nbsp;potom…“</span></p>
        <p class="chunk" data-nb-ref-number="254" data-nb-words="9" data-nb-chars="54"><span class="idea" data-nb-ref-number="259" id="idea259" data-nb-words="9" data-nb-chars="54">A&nbsp;tichým hlasem dodal, jako když se&nbsp;vypravuje pohádka:</span></p>
        <p class="chunk" data-nb-ref-number="255" data-nb-words="36" data-nb-chars="222"><span class="idea" data-nb-ref-number="260" id="idea260" data-nb-words="36" data-nb-chars="222">„A&nbsp;potom přišly jitrnice, šest, deset kousků, a&nbsp;bachoratá jelita, kroupová i&nbsp;housková, že&nbsp;nevíš ani, do&nbsp;čeho dřív kousnout, do&nbsp;houskovýho, nebo kroupovýho. Všechno se&nbsp;rozplývá na&nbsp;jazyku, všechno voní, a&nbsp;člověk žere a&nbsp;žere.</span></p>
        <p class="chunk" data-nb-ref-number="256" data-nb-words="117" data-nb-chars="657"><span class="idea" data-nb-ref-number="261" id="idea261" data-nb-words="117" data-nb-chars="657">Tak si&nbsp;myslím,“ hořekoval dál Baloun, „že mě&nbsp;koule ušetří, ale hlad dorazí, a&nbsp;že už&nbsp;vícekrát v&nbsp;životě nepřijdu dohromady s&nbsp;takovým pekáčem jelitovýho prejtu jako doma.&nbsp;– Sulc, ten jsem nemíval tak rád, poněvadž se&nbsp;to&nbsp;jen třese a&nbsp;nic to&nbsp;nevydá. Žena, ta&nbsp;se&nbsp;zas mohla pro sulc utlouct, a&nbsp;já jí&nbsp;do&nbsp;toho sulce nepřál ani kus ucha, poněvadž chtěl jsem všecko sám sežrat, tak jak mně to&nbsp;nejlepší chutnalo. Nevážil jsem si&nbsp;toho, tý&nbsp;lahody, toho blahobytu, a&nbsp;tchánovi, vejminkáři, upřel jsem jednou prase a&nbsp;zabil, sežral, a&nbsp;ještě mně bylo ke&nbsp;všemu líto poslat mu, chudákovi starýmu, třebas jen malou vejslužku&nbsp;– a&nbsp;von mně potom prorokoval, že&nbsp;chcípnu jednou hlady.“</span></p>
        <p class="chunk" data-nb-ref-number="257" data-nb-words="15" data-nb-chars="77"><span class="idea" data-nb-ref-number="262" id="idea262" data-nb-words="15" data-nb-chars="77">„A&nbsp;už je&nbsp;to&nbsp;tady,“ řekl Švejk, kterému dnes mimoděk splývaly z&nbsp;úst samé rýmy.</span></p>
        <p class="chunk" data-nb-ref-number="258" data-nb-words="44" data-nb-chars="261"><span class="idea" data-nb-ref-number="263" id="idea263" data-nb-words="44" data-nb-chars="261">Kuchaře Jurajdu opustil již náhlý záchvat soucitu s&nbsp;Balounem, poněvadž Baloun přitočil se&nbsp;nějak rychle k&nbsp;plotně, vytáhl z&nbsp;kapsy kus chleba a&nbsp;pokusil se&nbsp;celý krajíc namočit do&nbsp;omáčky, která ve&nbsp;velkém pekáči tulila se&nbsp;ze&nbsp;všech stran k&nbsp;velké hroudě vepřové pečeně.</span></p>
        <p class="chunk" data-nb-ref-number="259" data-nb-words="22" data-nb-chars="127"><span class="idea" data-nb-ref-number="264" id="idea264" data-nb-words="22" data-nb-chars="127">Jurajda uhodil ho&nbsp;přes ruku, takže Balounův krajíc chleba spadl do&nbsp;omáčky, jako když plavec skáče na&nbsp;plovárně z&nbsp;můstku do&nbsp;řeky.</span></p>
        <p class="chunk" data-nb-ref-number="260" data-nb-words="15" data-nb-chars="91"><span class="idea" data-nb-ref-number="265" id="idea265" data-nb-words="15" data-nb-chars="91">Nedaje mu&nbsp;příležitosti, aby mohl vytáhnouti lahůdku z&nbsp;pekáče, chytil ho&nbsp;a&nbsp;vyhodil ze&nbsp;dveří.</span></p>
        <p class="chunk" data-nb-ref-number="261" data-nb-words="35" data-nb-chars="216"><span class="idea" data-nb-ref-number="266" id="idea266" data-nb-words="35" data-nb-chars="216">Zdrcený Baloun viděl ještě oknem, jak Jurajda vytahuje vidličkou ten krajíc chleba, který se&nbsp;dohněda nasákl omáčkou, a&nbsp;jak jej podává Švejkovi a&nbsp;přidává k&nbsp;tomu ještě kousek seříznutého masa z&nbsp;povrchu pečeně se&nbsp;slovy:</span></p>
        <p class="chunk" data-nb-ref-number="262" data-nb-words="4" data-nb-chars="29"><span class="idea" data-nb-ref-number="267" id="idea267" data-nb-words="4" data-nb-chars="29">„Jezte, můj skromný příteli!“</span></p>
        <p class="chunk" data-nb-ref-number="263" data-nb-words="20" data-nb-chars="122"><span class="idea" data-nb-ref-number="268" id="idea268" data-nb-words="20" data-nb-chars="122">„Panenkomarjá,“ zabědoval za&nbsp;oknem Baloun, „můj chleba je&nbsp;v&nbsp;hajzlu.“ Klátě dlouhýma rukama, šel shánět něco na&nbsp;zub do&nbsp;vsi.</span></p>
        <p class="chunk" data-nb-ref-number="264" data-nb-words="8" data-nb-chars="61"><span class="idea" data-nb-ref-number="269" id="idea269" data-nb-words="8" data-nb-chars="61">Švejk, pojídaje šlechetný dar Jurajdy, promluvil plnými ústy:</span></p>
        <p class="chunk" data-nb-ref-number="265" data-nb-words="22" data-nb-chars="126"><span class="idea" data-nb-ref-number="270" id="idea270" data-nb-words="22" data-nb-chars="126">„To jsem opravdu rád, že&nbsp;jsem zas mezi svýma. Moc by&nbsp;mě&nbsp;to&nbsp;mrzelo, kdybych nemoh prokazovat kumpanii dál svoje platný služby.“</span></p>
        <p class="chunk" data-nb-ref-number="266" data-nb-words="12" data-nb-chars="67"><span class="idea" data-nb-ref-number="271" id="idea271" data-nb-words="12" data-nb-chars="67">Otíraje si&nbsp;z&nbsp;brady z&nbsp;krajíce steklé kapky omáčky a&nbsp;sádla, dokončil:</span></p>
        <p class="chunk" data-nb-ref-number="267" data-nb-words="24" data-nb-chars="126"><span class="idea" data-nb-ref-number="272" id="idea272" data-nb-words="24" data-nb-chars="126">„Nevím, nevím, co&nbsp;byste si&nbsp;tady beze mne počali, kdyby mne tam byli někde zdrželi a&nbsp;válka by&nbsp;se&nbsp;ještě prodloužila o&nbsp;pár roků.“</span></p>
        <p class="chunk" data-nb-ref-number="268" data-nb-words="7" data-nb-chars="43"><span class="idea" data-nb-ref-number="273" id="idea273" data-nb-words="7" data-nb-chars="43">Účetní šikovatel Vaněk se&nbsp;otázal se&nbsp;zájmem:</span></p>
        <p class="chunk" data-nb-ref-number="269" data-nb-words="8" data-nb-chars="50"><span class="idea" data-nb-ref-number="274" id="idea274" data-nb-words="8" data-nb-chars="50">„Jak myslíte, Švejku, že&nbsp;bude vojna dlouho trvat?“</span></p>
        <p class="chunk" data-nb-ref-number="270" data-nb-words="27" data-nb-chars="157"><span class="idea" data-nb-ref-number="275" id="idea275" data-nb-words="27" data-nb-chars="157">„Patnáct let,“ odpověděl Švejk. „To jest samozřejmý, poněvadž jednou už&nbsp;byla třicetiletá válka, a&nbsp;teď jsme o&nbsp;polovičku chytřejší než dřív, tedy 30&nbsp;:&nbsp;2&nbsp;=&nbsp;15.“</span></p>
        <p class="chunk" data-nb-ref-number="271" data-nb-words="23" data-nb-chars="161"><span class="idea" data-nb-ref-number="276" id="idea276" data-nb-words="23" data-nb-chars="161">„Pucflek našeho hejtmana,“ ozval se&nbsp;Jurajda, „vypravoval, že&nbsp;slyšel, jakmile obsadíme hranice Haliče, že&nbsp;se&nbsp;dál nepotáhne. Potom Rusové začnou vyjednávat o&nbsp;mír.“</span></p>
        <p class="chunk" data-nb-ref-number="272" data-nb-words="109" data-nb-chars="624"><span class="idea" data-nb-ref-number="277" id="idea277" data-nb-words="109" data-nb-chars="624">„To by&nbsp;nestálo za&nbsp;to&nbsp;ani válčit,“ řekl důrazně Švejk. „Když vojna, tak vojna. Já&nbsp;rozhodně dřív vo&nbsp;míru mluvit nebudu, dokuď nebudeme v&nbsp;Moskvě a&nbsp;v&nbsp;Petrohradě. Přeci to&nbsp;nestojí za&nbsp;to, když je&nbsp;světová vojna, prdelkovat se&nbsp;jenom kolem hranic. Vezměme si&nbsp;například Švejdy, za&nbsp;tý&nbsp;třicetiletý vojny. Vodkuď až&nbsp;nepřišli, a&nbsp;dostali se&nbsp;až&nbsp;k&nbsp;Německýmu Brodu a&nbsp;na Lipnici, kde uďáli takovou paseku, že&nbsp;ještě dodneška se&nbsp;tam mluví v&nbsp;hospodách po&nbsp;půlnoci švédsky, takže si&nbsp;navzájem nikdo nerozumí. Nebo Prušáci, ty&nbsp;taky nebyli jen přespolní, a&nbsp;na Lipnici je&nbsp;po&nbsp;nich Prusů habaděj. Dostali se&nbsp;až&nbsp;do&nbsp;Jedouchova a&nbsp;do Ameriky a&nbsp;zas nazpátek.“</span></p>
        <p class="chunk" data-nb-ref-number="273" data-nb-words="24" data-nb-chars="169"><span class="idea" data-nb-ref-number="278" id="idea278" data-nb-words="24" data-nb-chars="169">„Ostatně,“ řekl Jurajda, kterého dnes vepřové hody úplně přivedly z&nbsp;rovnováhy a&nbsp;popletly, „všichni lidé povstali z&nbsp;kaprů. Vezměme si, přátelé, vývojovou teorii Darwina…“</span></p>
        <p class="chunk" data-nb-ref-number="274" data-nb-words="9" data-nb-chars="75"><span class="idea" data-nb-ref-number="279" id="idea279" data-nb-words="9" data-nb-chars="75">Další jeho uvažování přerušeno bylo vpádem jednoročního dobrovolníka Marka.</span></p>
        <p class="chunk" data-nb-ref-number="275" data-nb-words="23" data-nb-chars="151"><span class="idea" data-nb-ref-number="280" id="idea280" data-nb-words="23" data-nb-chars="151">„Zachraň se, kdo můžeš,“ zvolal Marek; „poručík Dub přijel před chvílí automobilem ke&nbsp;štábu bataliónu a&nbsp;přivezl s&nbsp;sebou toho posraného kadeta Bieglera.</span></p>
        <p class="chunk" data-nb-ref-number="276" data-nb-words="181" data-nb-chars="1025"><span class="idea" data-nb-ref-number="281" id="idea281" data-nb-words="181" data-nb-chars="1025">Je&nbsp;to&nbsp;s&nbsp;ním hrozné,“ informoval dál Marek, „když vylezl s&nbsp;ním z&nbsp;automobilu, vpadl do&nbsp;kanceláře. Víte dobře, jak jsem šel odtud, jak jsem říkal, že&nbsp;si&nbsp;trochu schrupnu. Natáhl jsem se&nbsp;tedy v&nbsp;kanceláři na&nbsp;lavici a&nbsp;začal jsem pěkně usínat, když vtom na&nbsp;mě&nbsp;skočil. Kadet Biegler zařval ‚Habacht!‘, poručík Dub postavil mě&nbsp;na&nbsp;nohy a&nbsp;teď spustil: ‚To se&nbsp;divíte, co, jak jsem vás překvapil v&nbsp;kanceláři při nedodržování povinností? Spí se&nbsp;až&nbsp;po&nbsp;odtroubení,‘ k&nbsp;čemuž dodal Biegler: ‚Oddělení&nbsp;16, paragraf&nbsp;9 kasárenského řádu.‘ Nato bouchl poručík Dub pěstí do&nbsp;stolu a&nbsp;rozkřikl se: ‚Snad jste se&nbsp;mě&nbsp;chtěli u&nbsp;bataliónu zbavit, nemyslete si, že&nbsp;to&nbsp;byl otřes mozku, má&nbsp;lebka něco vydrží.‘ Kadet Biegler listoval si&nbsp;přitom na&nbsp;stole a&nbsp;přečetl k&nbsp;tomu nahlas pro sebe z&nbsp;jedné listiny: ‚Příkaz po&nbsp;divizi číslo 280!‘ Poručík Dub myslel, že&nbsp;si&nbsp;dělá z&nbsp;něho legraci kvůli poslední jeho větě, že&nbsp;mu&nbsp;lebka něco vydrží, počal mu&nbsp;vytýkat jeho nedůstojné a&nbsp;drzé chování vůči starším důstojníkům, a&nbsp;teď ho&nbsp;vede sem k&nbsp;hejtmanovi, aby si&nbsp;na&nbsp;něho stěžoval.“</span></p>
        <p class="chunk" data-nb-ref-number="277" data-nb-words="38" data-nb-chars="222"><span class="idea" data-nb-ref-number="282" id="idea282" data-nb-words="38" data-nb-chars="222">Za&nbsp;chvíli přišli do&nbsp;kuchyně, kterou se&nbsp;muselo projít, když se&nbsp;šlo nahoru, kde seděl celý důstojnický sbor a&nbsp;kde po&nbsp;vepřové kýtě zpíval baculatý praporčík Malý árii z&nbsp;opery „Traviata“, krkaje přitom po&nbsp;zelí a&nbsp;mastném obědě.</span></p>
        <p class="chunk" data-nb-ref-number="278" data-nb-words="6" data-nb-chars="40"><span class="idea" data-nb-ref-number="283" id="idea283" data-nb-words="6" data-nb-chars="40">Když poručík Dub vstoupil, zvolal Švejk:</span></p>
        <p class="chunk" data-nb-ref-number="279" data-nb-words="3" data-nb-chars="25"><span class="idea" data-nb-ref-number="284" id="idea284" data-nb-words="3" data-nb-chars="25">„Habacht, všechno vstát!“</span></p>
        <p class="chunk" data-nb-ref-number="280" data-nb-words="12" data-nb-chars="73"><span class="idea" data-nb-ref-number="285" id="idea285" data-nb-words="12" data-nb-chars="73">Poručík Dub těsně přistoupil k&nbsp;Švejkovi, aby mu&nbsp;přímo do&nbsp;obličeje zvolal:</span></p>
        <p class="chunk" data-nb-ref-number="281" data-nb-words="17" data-nb-chars="80"><span class="idea" data-nb-ref-number="286" id="idea286" data-nb-words="17" data-nb-chars="80">„Teď se&nbsp;těš, teď je&nbsp;s&nbsp;tebou amen! Já&nbsp;tě&nbsp;dám vycpat na&nbsp;památku pro 91.&nbsp;regiment.“</span></p>
        <p class="chunk" data-nb-ref-number="282" data-nb-words="42" data-nb-chars="269"><span class="idea" data-nb-ref-number="287" id="idea287" data-nb-words="42" data-nb-chars="269">„Zum Befehl, pane lajtnant,“ zasalutoval Švejk, „jednou jsem četl, poslušně hlásím, že&nbsp;byla jednou jedna veliká bitva, ve&nbsp;který pad jeden švédský král se&nbsp;svým věrným koněm. Vobě zdechliny dopravili do&nbsp;Švédska, a&nbsp;teď ty&nbsp;dvě mrtvoly stojejí vycpaný v&nbsp;štokholmským muzeu.“</span></p>
        <p class="chunk" data-nb-ref-number="283" data-nb-words="9" data-nb-chars="60"><span class="idea" data-nb-ref-number="288" id="idea288" data-nb-words="9" data-nb-chars="60">„Odkud máš ty&nbsp;vědomosti, pacholku,“ rozkřikl se&nbsp;poručík Dub.</span></p>
        <p class="chunk" data-nb-ref-number="284" data-nb-words="8" data-nb-chars="61"><span class="idea" data-nb-ref-number="289" id="idea289" data-nb-words="8" data-nb-chars="61">„Poslušně hlásím, pane lajtnant, vod svýho bratra profesora.“</span></p>
        <p class="chunk" data-nb-ref-number="285" data-nb-words="50" data-nb-chars="310"><span class="idea" data-nb-ref-number="290" id="idea290" data-nb-words="50" data-nb-chars="310">Poručík Dub se&nbsp;otočil, odplivl si, strkaje před sebou kadeta Bieglera nahoru, kudy se&nbsp;šlo do&nbsp;síně. Přece však mu&nbsp;to&nbsp;nedalo, aby se&nbsp;ve&nbsp;dveřích neotočil po&nbsp;Švejkovi a&nbsp;s&nbsp;neúprosnou přísností římského césara, rozhodujícího osud raněného gladiátora v&nbsp;cirku, neučinil posunek palcem pravé ruky a&nbsp;nevykřikl na&nbsp;Švejka:</span></p>
        <p class="chunk" data-nb-ref-number="286" data-nb-words="2" data-nb-chars="13"><span class="idea" data-nb-ref-number="291" id="idea291" data-nb-words="2" data-nb-chars="13">„Palce dolů!“</span></p>
        <p class="chunk" data-nb-ref-number="287" data-nb-words="11" data-nb-chars="62"><span class="idea" data-nb-ref-number="292" id="idea292" data-nb-words="11" data-nb-chars="62">„Poslušně hlásím,“ křičel za&nbsp;ním Švejk, „že už&nbsp;je&nbsp;dávám dolů!“</span></p>
        <p class="chunk" data-nb-ref-number="288" data-nb-words="82" data-nb-chars="544"><span class="idea" data-nb-ref-number="293" id="idea293" data-nb-words="82" data-nb-chars="544">Kadet Biegler byl jako moucha. Za&nbsp;tu&nbsp;dobu prodělal několik cholerových stanic a&nbsp;zvykl si&nbsp;plným právem po&nbsp;všech manipulacích, které s&nbsp;ním jako cholerou podezřelým zaváděli, že&nbsp;už&nbsp;počal zcela nevědomky neustále pouštět do&nbsp;kalhot. Až&nbsp;se&nbsp;konečně dostal do&nbsp;rukou na&nbsp;jedné takové pozorovací stanici nějakému odborníkovi, který v&nbsp;jeho výmětech nezjistil cholerových bacilů, utužil mu&nbsp;střeva taninem jako švec dratví rozbité čochty a&nbsp;poslal ho&nbsp;na&nbsp;nejbližší etapní velitelství, uznav kadeta Bieglera, který byl jako pára nad hrncem, frontdiensttauglich.</span></p>
        <p class="chunk" data-nb-ref-number="289" data-nb-words="4" data-nb-chars="22"><span class="idea" data-nb-ref-number="294" id="idea294" data-nb-words="4" data-nb-chars="22">Byl to&nbsp;srdečný člověk.</span></p>
        <p class="chunk" data-nb-ref-number="290" data-nb-words="15" data-nb-chars="83"><span class="idea" data-nb-ref-number="295" id="idea295" data-nb-words="15" data-nb-chars="83">Když ho&nbsp;kadet Biegler upozorňoval, že&nbsp;se&nbsp;cítí velice slabým, řekl k&nbsp;němu s&nbsp;úsměvem:</span></p>
        <p class="chunk" data-nb-ref-number="291" data-nb-words="14" data-nb-chars="96"><span class="idea" data-nb-ref-number="296" id="idea296" data-nb-words="14" data-nb-chars="96">„Zlatou medaili za&nbsp;statečnost ještě unesete. Vždyť jste se&nbsp;přihlásil přece dobrovolně na&nbsp;vojnu.“</span></p>
        <p class="chunk" data-nb-ref-number="292" data-nb-words="9" data-nb-chars="47"><span class="idea" data-nb-ref-number="297" id="idea297" data-nb-words="9" data-nb-chars="47">A&nbsp;tak se&nbsp;kadet Biegler vydal za&nbsp;zlatou medailí.</span></p>
        <p class="chunk" data-nb-ref-number="293" data-nb-words="63" data-nb-chars="401"><span class="idea" data-nb-ref-number="298" id="idea298" data-nb-words="63" data-nb-chars="401">Jeho utužená střeva nevrhala již řídkou tekutinu do&nbsp;kalhot, ale zůstalo mu&nbsp;přece jen časté nucení, takže od&nbsp;poslední etapy až&nbsp;na&nbsp;štáb brigády, kde se&nbsp;setkal s&nbsp;poručíkem Dubem, byla to&nbsp;vlastně manifestační cesta po&nbsp;všech možných záchodech. Několikrát zmeškal vlak, poněvadž seděl na&nbsp;nádražích v&nbsp;klozetech tak dlouho, dokud vlak neodjel. Několikrát zameškal ve&nbsp;vlaku přesedání, sedě ve&nbsp;vlaku na&nbsp;záchodě.</span></p>
        <p class="chunk" data-nb-ref-number="294" data-nb-words="18" data-nb-chars="105"><span class="idea" data-nb-ref-number="299" id="idea299" data-nb-words="18" data-nb-chars="105">Ale přesto, přes všechny záchody, které mu&nbsp;byly v&nbsp;cestě, kadet Biegler přec jen se&nbsp;přibližoval k&nbsp;brigádě.</span></p>
        <p class="chunk" data-nb-ref-number="295" data-nb-words="44" data-nb-chars="265"><span class="idea" data-nb-ref-number="300" id="idea300" data-nb-words="44" data-nb-chars="265">Poručík Dub měl být tenkrát přece ještě několik dnů v&nbsp;ošetřování u&nbsp;brigády, ale téhož dne, když Švejk odjel k&nbsp;bataliónu, štábní lékař si&nbsp;to&nbsp;s&nbsp;poručíkem Dubem rozmyslel, když se&nbsp;dověděl, že&nbsp;odpůldne tím směrem, kde leží batalión 91.&nbsp;pluku, odjíždí sanitní automobil.</span></p>
        <p class="chunk" data-nb-ref-number="296" data-nb-words="16" data-nb-chars="93"><span class="idea" data-nb-ref-number="301" id="idea301" data-nb-words="16" data-nb-chars="93">Byl velice rád, že&nbsp;se&nbsp;zbavil poručíka Duba, který jako vždy dokládal svá různá tvrzení slovy:</span></p>
        <p class="chunk" data-nb-ref-number="297" data-nb-words="13" data-nb-chars="70"><span class="idea" data-nb-ref-number="302" id="idea302" data-nb-words="13" data-nb-chars="70">„O&nbsp;tom jsme již před válkou u&nbsp;nás mluvili s&nbsp;panem okresním hejtmanem.“</span></p>
        <p class="chunk" data-nb-ref-number="298" data-nb-words="27" data-nb-chars="183"><span class="idea" data-nb-ref-number="303" id="idea303" data-nb-words="27" data-nb-chars="183">„Mit deinem Bezirkshauptmann kannst du&nbsp;mir Arsch lecken,“ pomyslil si&nbsp;štábní lékař a&nbsp;velice děkoval té&nbsp;náhodě, že&nbsp;sanitní automobily jedou nahoru na&nbsp;Kamionku Strumilowu přes Zóltance.</span></p>
        <p class="chunk" data-nb-ref-number="299" data-nb-words="22" data-nb-chars="142"><span class="idea" data-nb-ref-number="304" id="idea304" data-nb-words="22" data-nb-chars="142">Švejk tam u&nbsp;brigády neviděl kadeta Bieglera, poněvadž týž přes dvě hodiny seděl opět na&nbsp;jednom splachovacím zařízení pro důstojníky u&nbsp;brigády.</span></p>
        <p class="chunk" data-nb-ref-number="300" data-nb-words="35" data-nb-chars="234"><span class="idea" data-nb-ref-number="305" id="idea305" data-nb-words="35" data-nb-chars="234">Možno říct směle, že&nbsp;kadet Biegler na&nbsp;podobných místech nikdy neztrácel času, poněvadž si&nbsp;opakoval všechny slavné bitvy slavných rakousko-uherských vojsk, počínaje bitvou u&nbsp;Nördlingen dne 6.&nbsp;září 1634 a&nbsp;konče Sarajevem 19.&nbsp;srpna 1878.</span></p>
        <p class="chunk" data-nb-ref-number="301" data-nb-words="28" data-nb-chars="165"><span class="idea" data-nb-ref-number="306" id="idea306" data-nb-words="28" data-nb-chars="165">Když tak nesčíslněkráte tahal za&nbsp;šňůru splachovacího klozetu a&nbsp;voda se&nbsp;s&nbsp;hlukem řítila do&nbsp;mísy, tu&nbsp;přimhouřiv oči, představoval si&nbsp;řev bitvy, útok jízdy a&nbsp;hukot děl.</span></p>
        <p class="chunk" data-nb-ref-number="302" data-nb-words="23" data-nb-chars="144"><span class="idea" data-nb-ref-number="307" id="idea307" data-nb-words="23" data-nb-chars="144">Setkání poručíka Duba s&nbsp;kadetem Bieglerem nebylo příliš půvabné a&nbsp;bylo jistě příčinou nakyslosti v&nbsp;jich budoucím poměru ve&nbsp;službě i&nbsp;mimo služby.</span></p>
        <p class="chunk" data-nb-ref-number="303" data-nb-words="12" data-nb-chars="75"><span class="idea" data-nb-ref-number="308" id="idea308" data-nb-words="12" data-nb-chars="75">Když totiž již počtvrté poručík Dub dobýval se&nbsp;na&nbsp;záchod, dopáleně vykřikl:</span></p>
        <p class="chunk" data-nb-ref-number="304" data-nb-words="3" data-nb-chars="13"><span class="idea" data-nb-ref-number="309" id="idea309" data-nb-words="3" data-nb-chars="13">„Kdo je&nbsp;tam?“</span></p>
        <p class="chunk" data-nb-ref-number="305" data-nb-words="11" data-nb-chars="80"><span class="idea" data-nb-ref-number="310" id="idea310" data-nb-words="11" data-nb-chars="80">„Kadet Biegler, 11.&nbsp;marškumpanie, batalión N, 91.&nbsp;regiment,“ zněla hrdá odpověď.</span></p>
        <p class="chunk" data-nb-ref-number="306" data-nb-words="11" data-nb-chars="78"><span class="idea" data-nb-ref-number="311" id="idea311" data-nb-words="11" data-nb-chars="78">„Zde,“ představoval se&nbsp;konkurent přede dveřmi, „poručík Dub od&nbsp;téže kumpanie.“</span></p>
        <p class="chunk" data-nb-ref-number="307" data-nb-words="5" data-nb-chars="33"><span class="idea" data-nb-ref-number="312" id="idea312" data-nb-words="5" data-nb-chars="33">„Hned jsem hotov, pane poručíku!“</span></p>
        <p class="chunk" data-nb-ref-number="308" data-nb-words="1" data-nb-chars="8"><span class="idea" data-nb-ref-number="313" id="idea313" data-nb-words="1" data-nb-chars="8">„Čekám!“</span></p>
        <p class="chunk" data-nb-ref-number="309" data-nb-words="44" data-nb-chars="263"><span class="idea" data-nb-ref-number="314" id="idea314" data-nb-words="44" data-nb-chars="263">Poručík Dub díval se&nbsp;netrpělivě na&nbsp;hodinky. Nikdo by&nbsp;nevěřil, jaké je&nbsp;třeba energie a&nbsp;houževnatosti k&nbsp;tomu vydržet v&nbsp;takové situaci přede dveřmi nových patnáct minut, potom ještě pět, a&nbsp;pak dalších pět, a&nbsp;dostával na&nbsp;klepání, tlučení a&nbsp;kopání stále tutéž odpověď:</span></p>
        <p class="chunk" data-nb-ref-number="310" data-nb-words="5" data-nb-chars="33"><span class="idea" data-nb-ref-number="315" id="idea315" data-nb-words="5" data-nb-chars="33">„Hned jsem hotov, pane poručíku.“</span></p>
        <p class="chunk" data-nb-ref-number="311" data-nb-words="20" data-nb-chars="130"><span class="idea" data-nb-ref-number="316" id="idea316" data-nb-words="20" data-nb-chars="130">Poručíka Duba zmocnila se&nbsp;horečka, zejména když po&nbsp;nadějném šustění papíru uplynulo dalších sedm minut, aniž by&nbsp;se&nbsp;dveře otevřely.</span></p>
        <p class="chunk" data-nb-ref-number="312" data-nb-words="13" data-nb-chars="79"><span class="idea" data-nb-ref-number="317" id="idea317" data-nb-words="13" data-nb-chars="79">Kadet Biegler byl ke&nbsp;všemu ještě tak taktní, že&nbsp;nespouštěl ještě neustále vodu.</span></p>
        <p class="chunk" data-nb-ref-number="313" data-nb-words="35" data-nb-chars="220"><span class="idea" data-nb-ref-number="318" id="idea318" data-nb-words="35" data-nb-chars="220">Poručík Dub v&nbsp;slabé horečce počal přemýšlet, jestli si&nbsp;snad nemá stěžovat veliteli brigády, který, může být, dá&nbsp;rozkaz vylomit dveře a&nbsp;vynést odtamtud kadeta Bieglera. Také mu&nbsp;napadlo, že&nbsp;snad je&nbsp;to&nbsp;porušení subordinace.</span></p>
        <p class="chunk" data-nb-ref-number="314" data-nb-words="42" data-nb-chars="239"><span class="idea" data-nb-ref-number="319" id="idea319" data-nb-words="42" data-nb-chars="239">Poručík Dub teprve po&nbsp;dalších pěti minutách vlastně zpozoroval, že&nbsp;by&nbsp;tam za&nbsp;dveřmi neměl už&nbsp;nic co&nbsp;dělat, že&nbsp;už&nbsp;ho&nbsp;to&nbsp;dávno přešlo. Setrvával však před klozetem z&nbsp;jakéhosi principu, kopaje dále do&nbsp;dveří, za&nbsp;kterými se&nbsp;ozývalo stále totéž:</span></p>
        <p class="chunk" data-nb-ref-number="315" data-nb-words="6" data-nb-chars="40"><span class="idea" data-nb-ref-number="320" id="idea320" data-nb-words="6" data-nb-chars="40">„In einer Minute fertig, Herr Leutnant.“</span></p>
        <p class="chunk" data-nb-ref-number="316" data-nb-words="16" data-nb-chars="87"><span class="idea" data-nb-ref-number="321" id="idea321" data-nb-words="16" data-nb-chars="87">Konečně bylo slyšet, jak Biegler spouští vodu, a&nbsp;za chvíli setkali se&nbsp;oba tváří v&nbsp;tvář.</span></p>
        <p class="chunk" data-nb-ref-number="317" data-nb-words="40" data-nb-chars="236"><span class="idea" data-nb-ref-number="322" id="idea322" data-nb-words="40" data-nb-chars="236">„Kadete Bieglere,“ zahřměl na&nbsp;něho poručík Dub, „nemyslete si, že&nbsp;jsem zde byl za&nbsp;týmže účelem jako vy. Přišel jsem kvůli tomu, že&nbsp;jste se&nbsp;mně při svém příchodu k&nbsp;štábu brigády neohlásil. Neznáte předpisy? Víte, komu jste dal přednost?“</span></p>
        <p class="chunk" data-nb-ref-number="318" data-nb-words="30" data-nb-chars="195"><span class="idea" data-nb-ref-number="323" id="idea323" data-nb-words="30" data-nb-chars="195">Kadet Biegler srovnával chvíli ve&nbsp;své paměti, jestli se&nbsp;přece snad nedopustil něčeho, co&nbsp;by&nbsp;se&nbsp;nesrovnávalo s&nbsp;disciplínou a&nbsp;s&nbsp;nařízeními týkajícími se&nbsp;styků nižších důstojnických šarží s&nbsp;vyššími.</span></p>
        <p class="chunk" data-nb-ref-number="319" data-nb-words="11" data-nb-chars="66"><span class="idea" data-nb-ref-number="324" id="idea324" data-nb-words="11" data-nb-chars="66">V&nbsp;jeho vědomostech v&nbsp;tomto ohledu byla nehorázná mezera a&nbsp;propast.</span></p>
        <p class="chunk" data-nb-ref-number="320" data-nb-words="37" data-nb-chars="224"><span class="idea" data-nb-ref-number="325" id="idea325" data-nb-words="37" data-nb-chars="224">Ve&nbsp;škole jim nikdo o&nbsp;tom nepřednášel, jak se&nbsp;má&nbsp;v&nbsp;takovém případě zachovat nižší důstojnická hodnost vůči druhé, vyšší; zdali má&nbsp;nedokadit a&nbsp;vyletět ze&nbsp;dveří záchodu, přidržuje si&nbsp;jednou rukou kalhoty a&nbsp;druhou vzdávaje čest.</span></p>
        <p class="chunk" data-nb-ref-number="321" data-nb-words="8" data-nb-chars="63"><span class="idea" data-nb-ref-number="326" id="idea326" data-nb-words="8" data-nb-chars="63">„Nuže odpovězte, kadete Bieglere!“ vyzývavě zvolal poručík Dub.</span></p>
        <p class="chunk" data-nb-ref-number="322" data-nb-words="13" data-nb-chars="81"><span class="idea" data-nb-ref-number="327" id="idea327" data-nb-words="13" data-nb-chars="81">A&nbsp;tu kadet Biegler si&nbsp;vzpomněl na&nbsp;zcela jednoduchou odpověď, která to&nbsp;rozluštila:</span></p>
        <p class="chunk" data-nb-ref-number="323" data-nb-words="34" data-nb-chars="203"><span class="idea" data-nb-ref-number="328" id="idea328" data-nb-words="34" data-nb-chars="203">„Pane poručíku, neměl jsem vědomosti po&nbsp;svém přibytí do&nbsp;štábu brigády, že&nbsp;se&nbsp;zde nalézáte, a&nbsp;vyřídiv své záležitosti v&nbsp;kanceláři, odebral jsem se&nbsp;ihned na&nbsp;záchod, kde jsem setrval až&nbsp;do&nbsp;vašeho příchodu.“</span></p>
        <p class="chunk" data-nb-ref-number="324" data-nb-words="5" data-nb-chars="33"><span class="idea" data-nb-ref-number="329" id="idea329" data-nb-words="5" data-nb-chars="33">K&nbsp;čemuž dodal slavnostním hlasem:</span></p>
        <p class="chunk" data-nb-ref-number="325" data-nb-words="7" data-nb-chars="48"><span class="idea" data-nb-ref-number="330" id="idea330" data-nb-words="7" data-nb-chars="48">„Kadet Biegler hlásí se&nbsp;panu poručíkovi Dubovi.“</span></p>
        <p class="chunk" data-nb-ref-number="326" data-nb-words="61" data-nb-chars="374"><span class="idea" data-nb-ref-number="331" id="idea331" data-nb-words="61" data-nb-chars="374">„Vidíte, že&nbsp;to&nbsp;není maličkost,“ s&nbsp;trpkostí řekl poručík Dub, „podle mého názoru měl jste ihned, kadete Bieglere, jakmile jste se&nbsp;dostal do&nbsp;štábu brigády, otázati se&nbsp;v&nbsp;kanceláři, zdali náhodou není zde též přítomen nějaký důstojník od&nbsp;vašeho bataliónu, od&nbsp;vaší kumpanie. O&nbsp;vašem chování rozhodneme u&nbsp;bataliónu. Odjíždím k&nbsp;němu automobilem a&nbsp;vy pojedete s&nbsp;sebou.&nbsp;– Žádné ale!“</span></p>
        <p class="chunk" data-nb-ref-number="327" data-nb-words="50" data-nb-chars="323"><span class="idea" data-nb-ref-number="332" id="idea332" data-nb-words="50" data-nb-chars="323">Kadet Biegler totiž namítl, že&nbsp;má&nbsp;z&nbsp;kanceláře štábu brigády vypracovanou maršrútu po&nbsp;železnici, kterýžto způsob cestování zdál se&nbsp;mu&nbsp;být mnohem výhodnějším vzhledem ku&nbsp;chvění jeho konečníku. Každé dítě přece ví, že&nbsp;automobily nejsou zařízeny na&nbsp;takové věci. Než proletíš sto osmdesát kilometrů, máš už&nbsp;to&nbsp;dávno v&nbsp;kalhotech.</span></p>
        <p class="chunk" data-nb-ref-number="328" data-nb-words="30" data-nb-chars="178"><span class="idea" data-nb-ref-number="333" id="idea333" data-nb-words="30" data-nb-chars="178">Čertví co&nbsp;se&nbsp;to&nbsp;stalo, že&nbsp;otřesy automobilu neměly zprvu, když vyjeli, tak dalece žádného vlivu na&nbsp;Bieglera. Poručík Dub byl celý zoufalý, že&nbsp;se&nbsp;mu&nbsp;nepodaří provésti plán pomsty.</span></p>
        <p class="chunk" data-nb-ref-number="329" data-nb-words="9" data-nb-chars="49"><span class="idea" data-nb-ref-number="334" id="idea334" data-nb-words="9" data-nb-chars="49">Když totiž vyjeli, poručík Dub si&nbsp;v&nbsp;duchu myslel:</span></p>
        <p class="chunk" data-nb-ref-number="330" data-nb-words="13" data-nb-chars="81"><span class="idea" data-nb-ref-number="335" id="idea335" data-nb-words="13" data-nb-chars="81">„Jen počkej, kadete Bieglere, jestli to&nbsp;na&nbsp;tebe přijde, myslíš, že&nbsp;dám zastavit.“</span></p>
        <p class="chunk" data-nb-ref-number="331" data-nb-words="32" data-nb-chars="219"><span class="idea" data-nb-ref-number="336" id="idea336" data-nb-words="32" data-nb-chars="219">V&nbsp;tomto směru také, pokud to&nbsp;bylo možno pro rychlost, kterou polykali kilometry, navazoval příjemnou rozmluvu o&nbsp;tom, že&nbsp;vojenské automobily, mající vyměřenou určitou dráhu, nesmí plýtvati benzínem a&nbsp;zastavovat se&nbsp;nikde.</span></p>
        <p class="chunk" data-nb-ref-number="332" data-nb-words="21" data-nb-chars="140"><span class="idea" data-nb-ref-number="337" id="idea337" data-nb-words="21" data-nb-chars="140">Kadet Biegler proti tomu namítl zcela správně, že&nbsp;když automobil někde čeká na&nbsp;něco, nespotřebuje vůbec benzínu, poněvadž šofér vypne motor.</span></p>
        <p class="chunk" data-nb-ref-number="333" data-nb-words="16" data-nb-chars="109"><span class="idea" data-nb-ref-number="338" id="idea338" data-nb-words="16" data-nb-chars="109">„Má-li,“ pokračoval neodbytně poručík Dub, „přiject ve&nbsp;vyměřený čas na&nbsp;své místo, nesmí se&nbsp;nikde zastavovat.“</span></p>
        <p class="chunk" data-nb-ref-number="334" data-nb-words="8" data-nb-chars="59"><span class="idea" data-nb-ref-number="339" id="idea339" data-nb-words="8" data-nb-chars="59">Ze&nbsp;strany kadeta Bieglera nenásledovalo více žádné repliky.</span></p>
        <p class="chunk" data-nb-ref-number="335" data-nb-words="34" data-nb-chars="201"><span class="idea" data-nb-ref-number="340" id="idea340" data-nb-words="34" data-nb-chars="201">Tak řezali vzduch přes čtvrt hodiny, když vtom poručík Dub cítil, že&nbsp;má&nbsp;nějak nafouklé břicho a&nbsp;že by&nbsp;bylo záhodno zastavit automobil, vylézt ven a&nbsp;vstoupit do&nbsp;škarpy, sundat kalhoty a&nbsp;hledat ulehčení.</span></p>
        <p class="chunk" data-nb-ref-number="336" data-nb-words="20" data-nb-chars="104"><span class="idea" data-nb-ref-number="341" id="idea341" data-nb-words="20" data-nb-chars="104">Držel se&nbsp;jako hrdina až&nbsp;na&nbsp;126.&nbsp;kilometr, kdy rázně zatáhl šoféra za&nbsp;plášť a&nbsp;vykřikl mu&nbsp;do&nbsp;ucha: „Halt!“</span></p>
        <p class="chunk" data-nb-ref-number="337" data-nb-words="16" data-nb-chars="116"><span class="idea" data-nb-ref-number="342" id="idea342" data-nb-words="16" data-nb-chars="116">„Kadete Bieglere,“ řekl poručík Dub milostivě, seskakuje rychle z&nbsp;automobilu ke&nbsp;škarpě, „teď máte také příležitost.“</span></p>
        <p class="chunk" data-nb-ref-number="338" data-nb-words="8" data-nb-chars="72"><span class="idea" data-nb-ref-number="343" id="idea343" data-nb-words="8" data-nb-chars="72">„Děkuji,“ odpověděl kadet Biegler, „nechci zbytečně zdržovat automobil.“</span></p>
        <p class="chunk" data-nb-ref-number="339" data-nb-words="25" data-nb-chars="141"><span class="idea" data-nb-ref-number="344" id="idea344" data-nb-words="25" data-nb-chars="141">A&nbsp;kadet Biegler, který měl též už&nbsp;na&nbsp;krajíčku, řekl si&nbsp;v&nbsp;duchu, že&nbsp;se&nbsp;raději podělá, než by&nbsp;propustil krásnou možnost blamovat poručíka Duba.</span></p>
        <p class="chunk" data-nb-ref-number="340" data-nb-words="18" data-nb-chars="112"><span class="idea" data-nb-ref-number="345" id="idea345" data-nb-words="18" data-nb-chars="112">Než dojeli do&nbsp;Zóltance, dal poručík Dub ještě dvakrát zastavit a&nbsp;po poslední zastávce řekl urputně k&nbsp;Bieglerovi:</span></p>
        <p class="chunk" data-nb-ref-number="341" data-nb-words="34" data-nb-chars="217"><span class="idea" data-nb-ref-number="346" id="idea346" data-nb-words="34" data-nb-chars="217">„Měl jsem k&nbsp;obědu bikoš po&nbsp;polsku. Od&nbsp;bataliónu telegrafuji stížnost na&nbsp;brigádu. Zkažené kyselé zelí a&nbsp;znehodnocené k&nbsp;požívání vepřové maso. Smělost kuchařů převyšuje všechny meze. Kdo mne ještě nezná, ten mne pozná.“</span></p>
        <p class="chunk" data-nb-ref-number="342" data-nb-words="34" data-nb-chars="254"><span class="idea" data-nb-ref-number="347" id="idea347" data-nb-words="34" data-nb-chars="254">„Feldmaršálek Nostitz-Rhieneck, elita rezervní kavalérie,“ odpověděl na&nbsp;to&nbsp;Biegler, „vydal spis ‚Was schadet dem Magen im&nbsp;Kriege‘, ve&nbsp;kterém nedoporučoval při válečných útrapách a&nbsp;svízelích vůbec jísti vepřového masa. Každá nestřídmost na&nbsp;pochodu škodí.“</span></p>
        <p class="chunk" data-nb-ref-number="343" data-nb-words="28" data-nb-chars="170"><span class="idea" data-nb-ref-number="348" id="idea348" data-nb-words="28" data-nb-chars="170">Poručík Dub neodpověděl na&nbsp;to&nbsp;ani slova, jenom si&nbsp;pomyslil: „Tvou učenost srovnám, chlape.“ Potom si&nbsp;to&nbsp;rozmyslil a&nbsp;přece se&nbsp;jen ozval Bieglerovi s&nbsp;úplně hloupou otázkou:</span></p>
        <p class="chunk" data-nb-ref-number="344" data-nb-words="58" data-nb-chars="347"><span class="idea" data-nb-ref-number="349" id="idea349" data-nb-words="58" data-nb-chars="347">„Vy tedy myslíte, kadete Bieglere, že&nbsp;důstojník, vedle kteréhož vy&nbsp;musíte se&nbsp;pokládati dle své šarže býti jemu podřízeným, nestřídmě jí? Nechtěl jste snad říct, kadete Bieglere, že&nbsp;jsem se&nbsp;přežral? Děkuji vám za&nbsp;tu&nbsp;sprostotu. Buďte ubezpečen, že&nbsp;si&nbsp;to&nbsp;s&nbsp;vámi vyrovnám, vy&nbsp;mne ještě neznáte, ale až&nbsp;mne poznáte, tak si&nbsp;vzpomenete na&nbsp;poručíka Duba.“</span></p>
        <p class="chunk" data-nb-ref-number="345" data-nb-words="14" data-nb-chars="89"><span class="idea" data-nb-ref-number="350" id="idea350" data-nb-words="14" data-nb-chars="89">Byl by&nbsp;si&nbsp;při posledním málem překousl jazyk, poněvadž přeletěli na&nbsp;silnici nějaký výmol.</span></p>
        <p class="chunk" data-nb-ref-number="346" data-nb-words="14" data-nb-chars="94"><span class="idea" data-nb-ref-number="351" id="idea351" data-nb-words="14" data-nb-chars="94">Kadet Biegler neodpovídal zase ničeho, což popudilo opět poručíka Duba, takže se&nbsp;hrubě otázal:</span></p>
        <p class="chunk" data-nb-ref-number="347" data-nb-words="15" data-nb-chars="102"><span class="idea" data-nb-ref-number="352" id="idea352" data-nb-words="15" data-nb-chars="102">„Poslyšte, kadete Bieglere, myslím, že&nbsp;jste se&nbsp;učil, že&nbsp;máte na&nbsp;otázky svého představeného odpovídat.“</span></p>
        <p class="chunk" data-nb-ref-number="348" data-nb-words="99" data-nb-chars="658"><span class="idea" data-nb-ref-number="353" id="idea353" data-nb-words="99" data-nb-chars="658">„Ovšem,“ řekl kadet Biegler, „jest takový pasus. Nutno ovšem předem rozebrati náš vzájemný poměr. Pokud mně známo, nejsem nikam ještě přidělen, takže odpadá tím úplně řeč o&nbsp;mé bezprostřední podřízenosti k&nbsp;vám, pane poručíku. Nejdůležitějším ovšem jest, že&nbsp;odpovídá se&nbsp;na&nbsp;otázky představených v&nbsp;důstojnických kruzích jedině ve&nbsp;věcech služby. Jak my&nbsp;zde dva sedíme v&nbsp;automobilu, nepředstavujeme žádnou bojovnou složku určité válečné manipulace. Mezi námi není žádného služebního poměru. Jedeme oba stejně ku&nbsp;svým oddílům a&nbsp;nebylo by&nbsp;rozhodně žádným služebním vyjádřením se&nbsp;odpověď na&nbsp;vaši otázku, zdali jsem chtěl snad říct, že&nbsp;jste se&nbsp;přežral, pane poručíku.“</span></p>
        <p class="chunk" data-nb-ref-number="349" data-nb-words="10" data-nb-chars="59"><span class="idea" data-nb-ref-number="354" id="idea354" data-nb-words="10" data-nb-chars="59">„Už jste domluvil?“ zařval na&nbsp;něho poručík Dub, „vy jeden…“</span></p>
        <p class="chunk" data-nb-ref-number="350" data-nb-words="22" data-nb-chars="149"><span class="idea" data-nb-ref-number="355" id="idea355" data-nb-words="22" data-nb-chars="149">„Ano,“ prohlásil pevným hlasem kadet Biegler, „nezapomeňte, pane poručíku, že&nbsp;o&nbsp;tom, co&nbsp;se&nbsp;mezi námi stalo, rozhodne patrně čestný důstojnický soud.“</span></p>
        <p class="chunk" data-nb-ref-number="351" data-nb-words="30" data-nb-chars="176"><span class="idea" data-nb-ref-number="356" id="idea356" data-nb-words="30" data-nb-chars="176">Poručík Dub byl téměř bez sebe zlostí a&nbsp;vztekem. U&nbsp;něho bylo zvláštním zvykem, že&nbsp;když se&nbsp;rozčilil, mluvil ještě větší pitomosti a&nbsp;hlouposti nežli v&nbsp;klidu. Proto také zabručel:</span></p>
        <p class="chunk" data-nb-ref-number="352" data-nb-words="6" data-nb-chars="38"><span class="idea" data-nb-ref-number="357" id="idea357" data-nb-words="6" data-nb-chars="38">„O&nbsp;vás bude rozhodovat vojenský soud.“</span></p>
        <p class="chunk" data-nb-ref-number="353" data-nb-words="15" data-nb-chars="106"><span class="idea" data-nb-ref-number="358" id="idea358" data-nb-words="15" data-nb-chars="106">Kadet Biegler použil této příležitosti, aby ho&nbsp;dorazil úplně, a&nbsp;proto řekl takovým nejpřátelštějším tónem:</span></p>
        <p class="chunk" data-nb-ref-number="354" data-nb-words="3" data-nb-chars="24"><span class="idea" data-nb-ref-number="359" id="idea359" data-nb-words="3" data-nb-chars="24">„Ty žertuješ, kamaráde.“</span></p>
        <p class="chunk" data-nb-ref-number="355" data-nb-words="7" data-nb-chars="44"><span class="idea" data-nb-ref-number="360" id="idea360" data-nb-words="7" data-nb-chars="44">Poručík Dub vykřikl na&nbsp;šoféra, aby zastavil.</span></p>
        <p class="chunk" data-nb-ref-number="356" data-nb-words="7" data-nb-chars="41"><span class="idea" data-nb-ref-number="361" id="idea361" data-nb-words="7" data-nb-chars="41">„Jeden z&nbsp;nás musí jít pěšky,“ zablábolil.</span></p>
        <p class="chunk" data-nb-ref-number="357" data-nb-words="16" data-nb-chars="83"><span class="idea" data-nb-ref-number="362" id="idea362" data-nb-words="16" data-nb-chars="83">„Já se&nbsp;vezu,“ klidně na&nbsp;to&nbsp;řekl kadet Biegler, „a&nbsp;ty si&nbsp;dělej, kamaráde, co&nbsp;chceš.“</span></p>
        <p class="chunk" data-nb-ref-number="358" data-nb-words="40" data-nb-chars="236"><span class="idea" data-nb-ref-number="363" id="idea363" data-nb-words="40" data-nb-chars="236">„Jeďte dál,“ hlasem jako v&nbsp;deliriu houkl poručík Dub na&nbsp;šoféra a&nbsp;zahalil se&nbsp;potom v&nbsp;důstojné mlčení jako Julius Caesar, když se&nbsp;k&nbsp;němu přibližovali spiklenci s&nbsp;dýkami, aby ho&nbsp;probodli. Tak přijeli do&nbsp;Zóltance, kde našli stopu bataliónu.</span></p>
        <p class="chunk" data-nb-ref-number="359" data-nb-words="57" data-nb-chars="351"><span class="idea" data-nb-ref-number="364" id="idea364" data-nb-words="57" data-nb-chars="351">Mezitímco poručík Dub s&nbsp;kadetem Bieglerem se&nbsp;ještě na&nbsp;schodech hádali o&nbsp;tom, zdali kadet, který není ještě nikam zařazen, má&nbsp;nárok na&nbsp;jitrnici z&nbsp;onoho množství, které připadá na&nbsp;důstojnictvo jednotlivých kumpanií, dole v&nbsp;kuchyni zatím byli již syti a&nbsp;rozložili se&nbsp;po&nbsp;rozlehlých lavicích a&nbsp;rozhovořili se&nbsp;o&nbsp;všem možném, přičemž bafali ostošest z&nbsp;dýmek.</span></p>
        <p class="chunk" data-nb-ref-number="360" data-nb-words="3" data-nb-chars="25"><span class="idea" data-nb-ref-number="365" id="idea365" data-nb-words="3" data-nb-chars="25">Kuchař Jurajda prohlásil:</span></p>
        <p class="chunk" data-nb-ref-number="361" data-nb-words="31" data-nb-chars="184"><span class="idea" data-nb-ref-number="366" id="idea366" data-nb-words="31" data-nb-chars="184">„Tak jsem vám dnes udělal báječný vynález. Myslím, že&nbsp;to&nbsp;udělá úplný převrat v&nbsp;kuchařství. Ty&nbsp;přece víš, Vaňku, že&nbsp;jsem nemohl nikde v&nbsp;této proklaté vesnici najít marjánku do&nbsp;jitrnic.“</span></p>
        <p class="chunk" data-nb-ref-number="362" data-nb-words="12" data-nb-chars="82"><span class="idea" data-nb-ref-number="367" id="idea367" data-nb-words="12" data-nb-chars="82">„Herba majoranae,“ řekl účetní šikovatel Vaněk, vzpomínaje na&nbsp;to, že&nbsp;je&nbsp;drogistou.</span></p>
        <p class="chunk" data-nb-ref-number="363" data-nb-words="2" data-nb-chars="19"><span class="idea" data-nb-ref-number="368" id="idea368" data-nb-words="2" data-nb-chars="19">Jurajda pokračoval:</span></p>
        <p class="chunk" data-nb-ref-number="364" data-nb-words="48" data-nb-chars="300"><span class="idea" data-nb-ref-number="369" id="idea369" data-nb-words="48" data-nb-chars="300">„Je neprozkoumané, jak lidský duch chápe se&nbsp;v&nbsp;nouzi nejrůznějších prostředků, jak se&nbsp;mu&nbsp;jeví nové obzory, jak začíná vynalézat všechny nemožné věci, o&nbsp;kterých se&nbsp;lidstvu dosud ani nesnilo… Hledám tedy po&nbsp;všech staveních marjánku, běhám, sháním se, vysvětluji jim, k&nbsp;čemu to&nbsp;potřebuji, jak to&nbsp;vypadá…“</span></p>
        <p class="chunk" data-nb-ref-number="365" data-nb-words="33" data-nb-chars="185"><span class="idea" data-nb-ref-number="370" id="idea370" data-nb-words="33" data-nb-chars="185">„To jsi měl ještě popsat vůni,“ ozval se&nbsp;z&nbsp;lavice Švejk, „měl jsi říct, že&nbsp;marjánka voní tak, jako když čicháš k&nbsp;lahvičce inkoustu v&nbsp;aleji rozkvetlých agátů. Na&nbsp;vrchu Bohdalci u&nbsp;Prahy…“</span></p>
        <p class="chunk" data-nb-ref-number="366" data-nb-words="12" data-nb-chars="98"><span class="idea" data-nb-ref-number="371" id="idea371" data-nb-words="12" data-nb-chars="98">„Ale Švejku,“ přerušil ho&nbsp;prosebným hlasem jednoroční dobro­volník Marek, „nech dokončit Jurajdu.“</span></p>
        <p class="chunk" data-nb-ref-number="367" data-nb-words="3" data-nb-chars="19"><span class="idea" data-nb-ref-number="372" id="idea372" data-nb-words="3" data-nb-chars="19">Jurajda mluvil dál:</span></p>
        <p class="chunk" data-nb-ref-number="368" data-nb-words="191" data-nb-chars="1181"><span class="idea" data-nb-ref-number="373" id="idea373" data-nb-words="191" data-nb-chars="1181">„V&nbsp;jednom statku přišel jsem na&nbsp;jednoho starého, vysloužilého vojáka z&nbsp;doby okupace Bosny a&nbsp;Hercegoviny, který vysloužil vojenskou službu v&nbsp;Pardubicích u&nbsp;hulánů a&nbsp;ještě dnes nezapomněl česky. Ten se&nbsp;se&nbsp;mnou začal hádat, že&nbsp;v&nbsp;Čechách se&nbsp;nedává do&nbsp;jitrnic marjánka, ale heřmánek. Nevěděl jsem tedy doopravdy, co&nbsp;si&nbsp;tedy počnu, neboť opravdu každý rozumný a&nbsp;nepředpojatý člověk musí považovat marjánku mezi kořením, které se&nbsp;dává do&nbsp;jitrnic, za&nbsp;princeznu. Nutno bylo nalézti rychle takovou náhražku, která by&nbsp;dodala rázovité kořeněné chuti. A&nbsp;tak jsem našel v&nbsp;jednom stavení pod obrazem nějakého svatého pověšený svatební myrtový věneček. Byli to&nbsp;novomanželé, větvičky myrty na&nbsp;věnečku byly ještě dosti svěží. Tak jsem dal myrtu do&nbsp;jitrnic, ovšem že&nbsp;jsem musel celý svatební věneček třikrát pařit ve&nbsp;vařící vodě, aby lístky změkly a&nbsp;pozbyly příliš štiplavé vůně a&nbsp;chuti. To&nbsp;se&nbsp;rozumí, že&nbsp;když jsem jim bral ten svatební myrtový věneček do&nbsp;jitrnic, že&nbsp;bylo mnoho pláče. Rozloučili se&nbsp;se&nbsp;mnou s&nbsp;ujištěním, že&nbsp;za&nbsp;takové rouhání, poněvadž věneček byl svěcený, nejbližší koule mne zabije. Vy&nbsp;jste jedli přece mou jitrnicovou polévku a&nbsp;nikdo z&nbsp;vás nepoznal, že&nbsp;místo marjánkou voní myrtou.“</span></p>
        <p class="chunk" data-nb-ref-number="369" data-nb-words="98" data-nb-chars="563"><span class="idea" data-nb-ref-number="374" id="idea374" data-nb-words="98" data-nb-chars="563">„V&nbsp;Jindřichově Hradci,“ ozval se&nbsp;Švejk, „byl před lety uzenář Josef Linek a&nbsp;ten měl na&nbsp;polici dvě krabice. V&nbsp;jedné měl směs všeho koření, které dával do&nbsp;jitrnic a&nbsp;jelit. V&nbsp;druhé krabici měl prášek na&nbsp;hmyz, poněvadž ten uzenář už&nbsp;několikráte zjistil, že&nbsp;rozkousali jeho kunšofti v&nbsp;buřtě štěnici nebo švába. Von vždycky říkal, pokud se&nbsp;týká štěnice, že&nbsp;má&nbsp;kořennou příchuť po&nbsp;hořkých mandlích, které se&nbsp;dávají do&nbsp;bábovek, ale švábi že&nbsp;v&nbsp;uzeninách smrdějí jako stará bible prolezlá plísní. Proto von držel na&nbsp;čistotu ve&nbsp;svý dílně a&nbsp;zasejpal všude ten prášek na&nbsp;hmyz.</span></p>
        <p class="chunk" data-nb-ref-number="370" data-nb-words="127" data-nb-chars="688"><span class="idea" data-nb-ref-number="375" id="idea375" data-nb-words="127" data-nb-chars="688">Takhle jednou dělá jelita a&nbsp;měl přitom rýmu. Popadne tu&nbsp;krabici s&nbsp;práškem na&nbsp;hmyz a&nbsp;vsypal to&nbsp;do&nbsp;prejtu na&nbsp;jelita, a&nbsp;vod tý&nbsp;doby v&nbsp;Jindřichově Hradci chodili pro jelita jen k&nbsp;Linkovi. Lidi se&nbsp;mu&nbsp;tam přímo hrnuli do&nbsp;krámu. A&nbsp;von byl tak chytrej, že&nbsp;přeci na&nbsp;to&nbsp;přišel, že&nbsp;to&nbsp;dělá ten prášek na&nbsp;hmyz, a&nbsp;vod tý&nbsp;doby objednával si&nbsp;na&nbsp;dobírku celé bedničky s&nbsp;tím práškem, když byl předtím upozornil firmu, od&nbsp;které to&nbsp;bral, aby na&nbsp;bedničku napsali ‚Indické koření‘. To&nbsp;bylo jeho tajemství, s&nbsp;ním šel do&nbsp;hrobu, a&nbsp;nejzajímavějším bylo to, že&nbsp;z&nbsp;těch rodin, kde brali jeho jelita, vodstěhovali se&nbsp;všichni švábi a&nbsp;štěnice. Vod tý&nbsp;doby patří Jindřichův Hradec k&nbsp;nejčistším městům v&nbsp;celejch Čechách.“</span></p>
        <p class="chunk" data-nb-ref-number="371" data-nb-words="16" data-nb-chars="105"><span class="idea" data-nb-ref-number="376" id="idea376" data-nb-words="16" data-nb-chars="105">„Už jsi skončil?“ otázal se&nbsp;jednoroční dobrovolník Marek, který chtěl patrně též vmísiti se&nbsp;do&nbsp;rozhovoru.</span></p>
        <p class="chunk" data-nb-ref-number="372" data-nb-words="23" data-nb-chars="126"><span class="idea" data-nb-ref-number="377" id="idea377" data-nb-words="23" data-nb-chars="126">„S&nbsp;tím bych už&nbsp;byl hotov,“ odpověděl Švejk, „ale znám podobný případ v&nbsp;Beskydách, ale vo&nbsp;tom vám povím, až&nbsp;budeme v&nbsp;gefechtu.“</span></p>
        <p class="chunk" data-nb-ref-number="373" data-nb-words="5" data-nb-chars="43"><span class="idea" data-nb-ref-number="378" id="idea378" data-nb-words="5" data-nb-chars="43">Jednoroční dobrovolník Marek se&nbsp;rozhovořil:</span></p>
        <p class="chunk" data-nb-ref-number="374" data-nb-words="68" data-nb-chars="400"><span class="idea" data-nb-ref-number="379" id="idea379" data-nb-words="68" data-nb-chars="400">„Kuchařské umění nejlépe se&nbsp;pozná ve&nbsp;válce, zejména na&nbsp;frontě. Dovolím si&nbsp;učiniti malé přirovnání. V&nbsp;míru četli jsme a&nbsp;slýchali o&nbsp;takzvaných ledových polívkách, to&nbsp;jest polívkách, do&nbsp;nichž přidává se&nbsp;led a&nbsp;které jsou velice oblíbeny v&nbsp;severním Německu, Dánsku a&nbsp;Švédsku. A&nbsp;vidíte, přišla válka a&nbsp;letos v&nbsp;zimě v&nbsp;Karpatech měli vojáci tolik zmrzlé polévky, že&nbsp;ji&nbsp;ani nejedli, a&nbsp;je to&nbsp;přece specialita.“</span></p>
        <p class="chunk" data-nb-ref-number="375" data-nb-words="22" data-nb-chars="142"><span class="idea" data-nb-ref-number="380" id="idea380" data-nb-words="22" data-nb-chars="142">„Zmrzlý guláš dá&nbsp;se&nbsp;jíst,“ namítl účetní šikovatel Vaněk, „ale ne&nbsp;dlouho, tak nanejvýš týden. Kvůli tomu naše devátá kumpanie pustila pozici.“</span></p>
        <p class="chunk" data-nb-ref-number="376" data-nb-words="110" data-nb-chars="668"><span class="idea" data-nb-ref-number="381" id="idea381" data-nb-words="110" data-nb-chars="668">„Ještě za&nbsp;míru,“ s&nbsp;neobyčejnou vážností řekl Švejk, „točila se&nbsp;celá vojna kolem kuchyně a&nbsp;kolem nejrozmanitějších jídel. Měli jsme vám v&nbsp;Budějovicích obrlajtnanta Zákrejse, ten se&nbsp;točil pořád kolem důstojnický kuchyně, a&nbsp;taky, když ňákej voják něco proved, tak si&nbsp;ho&nbsp;postavil hapták a&nbsp;pustil se&nbsp;do&nbsp;něho: ‚Ty pacholku, jestli se&nbsp;to&nbsp;bude ještě jednou opakovat, tak udělám z&nbsp;tvý huby důkladně naklepanou roštěnku, rozšlápnu tě&nbsp;na&nbsp;bramborovou kaši a&nbsp;pak ti&nbsp;to&nbsp;dám sežrat. Poteče z&nbsp;tebe kaldoun s&nbsp;rejží, budeš vypadat jako prošpikovanej zajíc na&nbsp;pekáči. Tak vidíš, že&nbsp;se&nbsp;musíš polepšit, jestli nechceš, aby lidi mysleli, že&nbsp;jsem z&nbsp;tebe udělal fašírovanou pečeni se&nbsp;zelím.‘“</span></p>
        <p class="chunk" data-nb-ref-number="377" data-nb-words="23" data-nb-chars="158"><span class="idea" data-nb-ref-number="382" id="idea382" data-nb-words="23" data-nb-chars="158">Další výklad a&nbsp;zajímavý rozhovor o&nbsp;používání jídelního lístku pro vychování vojínů před válkou byl přerušen velikým křikem nahoře, kde končil slavnostní oběd.</span></p>
        <p class="chunk" data-nb-ref-number="378" data-nb-words="8" data-nb-chars="52"><span class="idea" data-nb-ref-number="383" id="idea383" data-nb-words="8" data-nb-chars="52">Ze&nbsp;zmatené směsi hlasů vynikal křik kadeta Bieglera:</span></p>
        <p class="chunk" data-nb-ref-number="379" data-nb-words="18" data-nb-chars="100"><span class="idea" data-nb-ref-number="384" id="idea384" data-nb-words="18" data-nb-chars="100">„Voják má&nbsp;již v&nbsp;míru znát, čeho vyžaduje válka, a&nbsp;ve válce nezapomínat, čemu se&nbsp;naučil na&nbsp;cvičišti.“</span></p>
        <p class="chunk" data-nb-ref-number="380" data-nb-words="6" data-nb-chars="39"><span class="idea" data-nb-ref-number="385" id="idea385" data-nb-words="6" data-nb-chars="39">Potom bylo slyšet supění poručíka Duba:</span></p>
        <p class="chunk" data-nb-ref-number="381" data-nb-words="9" data-nb-chars="60"><span class="idea" data-nb-ref-number="386" id="idea386" data-nb-words="9" data-nb-chars="60">„Prosím, aby bylo konstatováno, že&nbsp;jsem již potřetí uražen!“</span></p>
        <p class="chunk" data-nb-ref-number="382" data-nb-words="5" data-nb-chars="26"><span class="idea" data-nb-ref-number="387" id="idea387" data-nb-words="5" data-nb-chars="26">Nahoře děly se&nbsp;velké věci.</span></p>
        <p class="chunk" data-nb-ref-number="383" data-nb-words="27" data-nb-chars="200"><span class="idea" data-nb-ref-number="388" id="idea388" data-nb-words="27" data-nb-chars="200">Poručík Dub, který choval známé záludné úmysly s&nbsp;kadetem Bieglerem před tváří batalionskomandanta, byl hned při vstupu uvítán důstojníky velkým řevem. Účinkovala znamenitě na&nbsp;všechny židovská kořalka.</span></p>
        <p class="chunk" data-nb-ref-number="384" data-nb-words="11" data-nb-chars="74"><span class="idea" data-nb-ref-number="389" id="idea389" data-nb-words="11" data-nb-chars="74">Tak volali jeden přes druhého, narážejíce na&nbsp;jezdecké umění poručíka Duba:</span></p>
        <p class="chunk" data-nb-ref-number="385" data-nb-words="20" data-nb-chars="122"><span class="idea" data-nb-ref-number="390" id="idea390" data-nb-words="20" data-nb-chars="122">„Bez štolby to&nbsp;nejde!&nbsp;– Splašený mustang!&nbsp;– Jak dlouho jsi se, kamaráde, pohyboval mezi kovboji na&nbsp;Západě?&nbsp;– Krasojezdec!“</span></p>
        <p class="chunk" data-nb-ref-number="386" data-nb-words="29" data-nb-chars="195"><span class="idea" data-nb-ref-number="391" id="idea391" data-nb-words="29" data-nb-chars="195">Hejtman Ságner rychle do&nbsp;něho vrazil odlívku prokleté kořalky a&nbsp;uražený poručík Dub zasedl za&nbsp;stůl. Přistavil si&nbsp;starou rozbitou židli k&nbsp;nadporučíkovi Lukášovi, který ho&nbsp;uvítal přátelskými slovy:</span></p>
        <p class="chunk" data-nb-ref-number="387" data-nb-words="5" data-nb-chars="36"><span class="idea" data-nb-ref-number="392" id="idea392" data-nb-words="5" data-nb-chars="36">„Všechno jsme již snědli, kamaráde.“</span></p>
        <p class="chunk" data-nb-ref-number="388" data-nb-words="34" data-nb-chars="235"><span class="idea" data-nb-ref-number="393" id="idea393" data-nb-words="34" data-nb-chars="235">Smutná postava kadeta Bieglera byla jaksi přehlédnuta, přesto, že&nbsp;kadet Biegler přesně dle předpisu hlásil se&nbsp;kolem stolu hejtmanovi Ságnerovi služebně a&nbsp;druhým důstojníkům, opakuje kolikrát za&nbsp;sebou, ačkoliv ho&nbsp;všichni viděli a&nbsp;znali:</span></p>
        <p class="chunk" data-nb-ref-number="389" data-nb-words="6" data-nb-chars="42"><span class="idea" data-nb-ref-number="394" id="idea394" data-nb-words="6" data-nb-chars="42">„Kadet Biegler přibyl do&nbsp;štábu bataliónu.“</span></p>
        <p class="chunk" data-nb-ref-number="390" data-nb-words="26" data-nb-chars="149"><span class="idea" data-nb-ref-number="395" id="idea395" data-nb-words="26" data-nb-chars="149">Biegler vzal si&nbsp;plnou sklenici, usedl potom zcela skromně k&nbsp;oknu a&nbsp;čekal na&nbsp;vhodný okamžik, aby mohl hodit do&nbsp;povětří některé své znalosti z&nbsp;učebnic.</span></p>
        <p class="chunk" data-nb-ref-number="391" data-nb-words="20" data-nb-chars="128"><span class="idea" data-nb-ref-number="396" id="idea396" data-nb-words="20" data-nb-chars="128">Poručík Dub, kterému ty&nbsp;hrozné přiboudliny lezly do&nbsp;hlavy, klepal prstem o&nbsp;stůl a&nbsp;zčistajasna obrátil se&nbsp;k&nbsp;hejtmanovi Ságnerovi:</span></p>
        <p class="chunk" data-nb-ref-number="392" data-nb-words="31" data-nb-chars="211"><span class="idea" data-nb-ref-number="397" id="idea397" data-nb-words="31" data-nb-chars="211">„S&nbsp;okresním hejtmanem jsme vždy říkávali: ‚Patriotismus, věrnost k&nbsp;povinnosti, sebepřekonání, to&nbsp;jsou ty&nbsp;pravé zbraně ve&nbsp;válce!‘ Připomínám si&nbsp;to&nbsp;zejména dnes, když naše vojska v&nbsp;dohledné době překročí hranice.“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./colophon.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>