<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="1\. Přes Uhry">
    <meta name="apple-mobile-web-app-capable" content="yes">
    <title>1. Přes Uhry</title>
    <link rel="stylesheet" href="./style/style.min.css" media="screen" integrity="sha256-hy7VOJQDJ1txYooRvl4ln9Qbor4AYeoD7+SI15/4NjI=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./osudy_dobreho_vojaka_svejka_iii_iv_005.html">
    <link rel="next" href="./osudy_dobreho_vojaka_svejka_iii_iv_007.html">
    <meta name="nb-order" content="2">
    <link rel="self" href="osudy_dobreho_vojaka_svejka_iii_iv_006.html">
    <meta name="nb-identifier" content="hasek-osudy-dobreho-vojaka-svejka-za-svetove-valky-iiiiv-90f1775">
    <meta name="nb-role" content="chapter">
  </head>
  <body data-nb-words="16532" data-nb-chars="101131" class="nb-role-chapter nb-custom-style">
    <nav role="doc-toc">
      <li><a href="osudy_dobreho_vojaka_svejka_iii_iv_005.html">DÍL 3. SLAVNÝ VÝPRASK</a>
        <ul class="plain">
          <li><a href="osudy_dobreho_vojaka_svejka_iii_iv_006.html">1. Přes Uhry</a></li>
          <li><a href="osudy_dobreho_vojaka_svejka_iii_iv_007.html">2. V&nbsp;Budapešti</a></li>
          <li><a href="osudy_dobreho_vojaka_svejka_iii_iv_008.html">3. Z&nbsp;Hatvanu na hranice Haliče</a></li>
          <li><a href="osudy_dobreho_vojaka_svejka_iii_iv_009.html">4. Marschieren Marsch!</a></li>
        </ul>
      </li>
      <li><a href="osudy_dobreho_vojaka_svejka_iii_iv_010.html">DÍL 4. POKRAČOVÁNÍ SLAVNÉHO VÝPRASKU</a>
        <ul class="plain">
          <li><a href="osudy_dobreho_vojaka_svejka_iii_iv_011.html">1. Švejk v&nbsp;transportu ruských zajatců</a></li>
          <li><a href="osudy_dobreho_vojaka_svejka_iii_iv_012.html">2. Duchovní útěcha</a></li>
          <li><a href="osudy_dobreho_vojaka_svejka_iii_iv_013.html">3. Švejk opět u&nbsp;své marškumpanie</a></li>
        </ul>
      </li>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_iii_iv_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="12"><span class="idea" data-nb-ref-number="1" id="idea1" data-nb-words="3" data-nb-chars="12">1. Přes Uhry</span></h1>
        <p class="chunk" data-nb-ref-number="2" data-nb-words="44" data-nb-chars="254"><span class="idea" data-nb-ref-number="2" id="idea2" data-nb-words="44" data-nb-chars="254">Konečně se&nbsp;všichni dočkali toho okamžiku, kdy je&nbsp;nacpali do&nbsp;vagónů v&nbsp;poměru 42 mužů k&nbsp;8 koním. Koním ovšem se&nbsp;jelo pohodlněji než mužstvu, poněvadž mohli spát vstoje, ale to&nbsp;nevadilo. Vojenský vlak vezl do&nbsp;Haliče opět novou skupinu lidí hnaných na&nbsp;jatky.</span></p>
        <p class="chunk" data-nb-ref-number="3" data-nb-words="60" data-nb-chars="339"><span class="idea" data-nb-ref-number="3" id="idea3" data-nb-words="60" data-nb-chars="339">Celkem však se&nbsp;všem těm tvorům přece jen ulehčilo; bylo to&nbsp;něco již určitého, když se&nbsp;vlak hnul, ale předtím to&nbsp;byla jen trapná nejistota, panika, zdali se&nbsp;pojede již dnes, nebo zítra, či&nbsp;pozítří. Některým bylo jako odsouzeným k&nbsp;smrti, kteří očekávají se&nbsp;strachem, kdy si&nbsp;pro ně&nbsp;přijde kat. A&nbsp;potom nastane uklidnění, že&nbsp;už&nbsp;to&nbsp;bude odbyto.</span></p>
        <p class="chunk" data-nb-ref-number="4" data-nb-words="8" data-nb-chars="46"><span class="idea" data-nb-ref-number="4" id="idea4" data-nb-words="8" data-nb-chars="46">Proto jeden voják řval z&nbsp;vagónu jako pominutý:</span></p>
        <p class="chunk" data-nb-ref-number="5" data-nb-words="2" data-nb-chars="17"><span class="idea" data-nb-ref-number="5" id="idea5" data-nb-words="2" data-nb-chars="17">„Jedeme, jedeme!“</span></p>
        <p class="chunk" data-nb-ref-number="6" data-nb-words="13" data-nb-chars="83"><span class="idea" data-nb-ref-number="6" id="idea6" data-nb-words="13" data-nb-chars="83">Účetní šikovatel Vaněk měl úplnou pravdu, když říkal Švejkovi, že&nbsp;není žádný spěch.</span></p>
        <p class="chunk" data-nb-ref-number="7" data-nb-words="59" data-nb-chars="350"><span class="idea" data-nb-ref-number="7" id="idea7" data-nb-words="59" data-nb-chars="350">Nežli se&nbsp;dospělo k&nbsp;tomu okamžiku, aby se&nbsp;lezlo do&nbsp;vagónů, uplynulo několik dní, a&nbsp;přitom se&nbsp;stále hovořilo o&nbsp;konzervách a&nbsp;zkušený Vaněk prohlásil, že&nbsp;je&nbsp;to&nbsp;jenom fantazie. Jaképak konzervy! Takhle ještě polní mše, poněvadž i&nbsp;při předešlé maršce tak bylo. Když jsou konzervy, tak polní mše odpadá. V&nbsp;opačném případě polní mše je&nbsp;náhražkou za&nbsp;konzervy.</span></p>
        <p class="chunk" data-nb-ref-number="8" data-nb-words="35" data-nb-chars="210"><span class="idea" data-nb-ref-number="8" id="idea8" data-nb-words="35" data-nb-chars="210">A&nbsp;tak se&nbsp;objevil místo gulášových konzerv vrchní polní kurát Ibl, který zabil tři mouchy jednou ranou. Odsloužil polní mši najednou pro tři pochodové prapory, dvěma z&nbsp;nich požehnal do&nbsp;Srbska a&nbsp;jednomu do&nbsp;Ruska.</span></p>
        <p class="chunk" data-nb-ref-number="9" data-nb-words="44" data-nb-chars="268"><span class="idea" data-nb-ref-number="9" id="idea9" data-nb-words="44" data-nb-chars="268">Měl přitom velice nadšenou řeč a&nbsp;bylo znát, že&nbsp;bral materiál z&nbsp;vojen­ských kalendářů. Byla to&nbsp;taková dojemná řeč, že&nbsp;když ujížděli na&nbsp;Mošon, Švejk, který byl pohromadě ve&nbsp;vagónu s&nbsp;Vaňkem v&nbsp;improvizované kanceláři, vzpomněl si&nbsp;na&nbsp;ten proslov a&nbsp;řekl účetnímu šikovateli:</span></p>
        <p class="chunk" data-nb-ref-number="10" data-nb-words="61" data-nb-chars="349"><span class="idea" data-nb-ref-number="10" id="idea10" data-nb-words="61" data-nb-chars="349">„To bude moc fajn, jak povídal ten feldkurát, až&nbsp;den se&nbsp;skloní k&nbsp;večeru a&nbsp;slunce se&nbsp;svýma zlatejma paprskama zapadne za&nbsp;hory a&nbsp;na bojišti bude slyšet, jak von říkal, ten poslední dech umírajících, hejkot kleslých koní a&nbsp;sténání raněných mužů a&nbsp;nářek vobyvatelstva, když mu&nbsp;hořejí chalupy nad hlavou. Já&nbsp;mám moc rád, když tak lidi blbnou na&nbsp;kvadrát.“</span></p>
        <p class="chunk" data-nb-ref-number="11" data-nb-words="4" data-nb-chars="28"><span class="idea" data-nb-ref-number="11" id="idea11" data-nb-words="4" data-nb-chars="28">Vaněk souhlasně kývl hlavou:</span></p>
        <p class="chunk" data-nb-ref-number="12" data-nb-words="5" data-nb-chars="34"><span class="idea" data-nb-ref-number="12" id="idea12" data-nb-words="5" data-nb-chars="34">„Byl to&nbsp;zatraceně dojemný případ.“</span></p>
        <p class="chunk" data-nb-ref-number="13" data-nb-words="89" data-nb-chars="494"><span class="idea" data-nb-ref-number="13" id="idea13" data-nb-words="89" data-nb-chars="494">„Bylo to&nbsp;moc hezký a&nbsp;poučný,“ řekl Švejk, „já si&nbsp;to&nbsp;pamatuju velmi dobře, a&nbsp;až se&nbsp;vrátím z&nbsp;vojny, tak to&nbsp;budu vypravovat u&nbsp;Kalicha. Von se, když nám to&nbsp;pan kurát vykládal, tak pěkně rozkročil, že&nbsp;jsem měl strach, aby mu&nbsp;jedna haksna neuklouzla a&nbsp;von nespad do&nbsp;polního oltáře a&nbsp;nerozbil si&nbsp;kokos vo&nbsp;monstranci. Von nám dával takovej pěknej příklad z&nbsp;dějin naší armády, když ještě sloužil Radeckej a&nbsp;s&nbsp;večerními červánky slučoval se&nbsp;voheň, jak hořely stodoly na&nbsp;bojišti, jako kdyby to&nbsp;byl viděl.“</span></p>
        <p class="chunk" data-nb-ref-number="14" data-nb-words="36" data-nb-chars="196"><span class="idea" data-nb-ref-number="14" id="idea14" data-nb-words="36" data-nb-chars="196">A&nbsp;týž den vrchní polní kurát Ibl byl již ve&nbsp;Vídni a&nbsp;opět tam jinému maršbataliónu vykládal dojemnou historii, o&nbsp;které se&nbsp;Švejk zmiňoval a&nbsp;která se&nbsp;mu&nbsp;tolik líbila, že&nbsp;ji&nbsp;nazval blbostí na&nbsp;kvadrát.</span></p>
        <p class="chunk" data-nb-ref-number="15" data-nb-words="49" data-nb-chars="323"><span class="idea" data-nb-ref-number="15" id="idea15" data-nb-words="49" data-nb-chars="323">„Milí vojáci,“ řečnil vrchní polní kurát Ibl, „tak tedy si&nbsp;myslete, že&nbsp;je&nbsp;rok osmačtyřicátý a&nbsp;že vítězstvím skončila bitva u&nbsp;Custozzy, kde po&nbsp;desetihodinovém úporném boji musil italský král Albert přenechati krvavé bojiště našemu otci vojínů, maršálkovi Radeckému, jenž v&nbsp;84.&nbsp;roce svého života dobyl tak skvělého vítězství.</span></p>
        <p class="chunk" data-nb-ref-number="16" data-nb-words="276" data-nb-chars="1749"><span class="idea" data-nb-ref-number="16" id="idea16" data-nb-words="276" data-nb-chars="1749">A&nbsp;hle, vojáci milí! Na&nbsp;výšině před dobytou Custozzou zastavil se&nbsp;kmet vojevůdce. Kolem něho jeho věrní vojevůdcové. Vážnost okamžiku zmocnila se&nbsp;celého kroužku, neboť, vojáci, v&nbsp;nepatrné vzdálenosti od&nbsp;maršálka bylo pozorovat vojína, jenž se&nbsp;smrtí zápasil. S&nbsp;roztříštěnými údy na&nbsp;poli cti pociťoval zraněný praporečník Hrt, jak na&nbsp;něho hledí maršálek Radecký. Hodný zraněný praporečník ještě svíral v&nbsp;tuhnoucí pravici zlatou medaili v&nbsp;křečovitém nadšení. Při pohledu na&nbsp;vznešeného maršálka oživl se&nbsp;ještě jednou tepot jeho srdce a&nbsp;zchromlým tělem pronikl poslední zbytek síly a&nbsp;umírající pokoušel se&nbsp;s&nbsp;nadlidskou námahou plížiti se&nbsp;vstříc svému maršálkovi. ‚Popřej si&nbsp;klidu, můj hodný vojíne,‘ zvolal k&nbsp;němu maršálek, sestoupil z&nbsp;koně a&nbsp;chtěl mu&nbsp;podati ruku. ‚Nejde to, pane maršálku,‘ řekl umírající vojín, ‚mám obě ruce uraženy, ale o&nbsp;jedno prosím. Sdělte mně plnou pravdu: Je&nbsp;ta&nbsp;bitva zcela dobyta?‘ ‚Docela, milý brachu,‘ pravil laskavě polní maršálek, ‚škoda, že&nbsp;tvá radost je&nbsp;zkalena tvým zraněním.‘ ‚Ovšem, vznešený pane, se&nbsp;mnou je&nbsp;konec,‘ temným hlasem řekl vojín, příjemně se&nbsp;usmívaje. ‚Máš žízeň?‘ otázal se&nbsp;Radecký. ‚Den byl parný, pane maršálku, měli jsme přes třicet stupňů horka.‘ Nato Radecký, chopiv se&nbsp;polní láhve svého pobočníka, podával ji&nbsp;umírajícímu. Tento se&nbsp;napil, učiniv mocný doušek. ‚Zaplať bůh tisíckrát,‘ zvolal, namáhaje se&nbsp;políbiti ruku svému veliteli. ‚Jak dlouho sloužíš?‘ otázal se&nbsp;tento. ‚Přes čtyřicet let, pane maršálku! U&nbsp;Ošper dobyl jsem zlaté medaile. Také u&nbsp;Lipska jsem byl, dělový kříž mám rovněž, pětkrát jsem byl smrtelně raněn, ale teď je&nbsp;se&nbsp;mnou dočista konec. Ale jaké štěstí a&nbsp;blaho, že&nbsp;jsem se&nbsp;dožil dnešního dne. Co&nbsp;mi&nbsp;záleží na&nbsp;smrti, když jsme dobyli slavného vítězství a&nbsp;císaři vrácena jeho zem!‘</span></p>
        <p class="chunk" data-nb-ref-number="17" data-nb-words="52" data-nb-chars="335"><span class="idea" data-nb-ref-number="17" id="idea17" data-nb-words="52" data-nb-chars="335">V&nbsp;tom okamžiku, milí vojáci, zazněly z&nbsp;tábora velebné zvuky naší hymny Zachovej nám, Hospodine, mocně a&nbsp;vznešeně nesly se&nbsp;po&nbsp;bojišti. Padlý vojín, loučící se&nbsp;se&nbsp;životem, ještě jednou pokusil se&nbsp;vzchopit. ‚Sláva Rakousku,‘ zvolal nadšeně, ‚sláva Rakousku! Nechť pokračuje se&nbsp;v&nbsp;té skvostné písni! Sláva našemu vojevůdci! Ať&nbsp;žije armáda!‘</span></p>
        <p class="chunk" data-nb-ref-number="18" data-nb-words="48" data-nb-chars="328"><span class="idea" data-nb-ref-number="18" id="idea18" data-nb-words="48" data-nb-chars="328">Umírající sklonil se&nbsp;ještě jednou k&nbsp;pravici maršálkově, kterou poceloval, sklesl a&nbsp;tichý poslední vzdech vydral se&nbsp;z&nbsp;jeho šlechetné duše. Vojevůdce stál tu&nbsp;s&nbsp;obnaženou hlavou před mrtvolou jednoho z&nbsp;nejhodnějších vojínů. ‚Tento krásný konec je&nbsp;věru záviděníhodný,‘ pravil v&nbsp;pohnutí maršálek, skláněje obličej do&nbsp;sepjatých dlaní.</span></p>
        <p class="chunk" data-nb-ref-number="19" data-nb-words="13" data-nb-chars="80"><span class="idea" data-nb-ref-number="19" id="idea19" data-nb-words="13" data-nb-chars="80">Milí vojíni, i&nbsp;já vám přeji, abyste se&nbsp;všichni dočkali takového krásného konce.“</span></p>
        <p class="chunk" data-nb-ref-number="20" data-nb-words="22" data-nb-chars="135"><span class="idea" data-nb-ref-number="20" id="idea20" data-nb-words="22" data-nb-chars="135">Vzpomínaje na&nbsp;tuto řeč vrchního polního kuráta Ibla, mohl ho&nbsp;opravdu nazvati Švejk, aniž by&nbsp;mu&nbsp;v&nbsp;nejmenším ubližoval, blbem na&nbsp;kvadrát.</span></p>
        <p class="chunk" data-nb-ref-number="21" data-nb-words="62" data-nb-chars="398"><span class="idea" data-nb-ref-number="21" id="idea21" data-nb-words="62" data-nb-chars="398">Potom Švejk počal mluvit o&nbsp;známých rozkazech, které jim byly přečteny před vstoupením do&nbsp;vlaku. Jeden byl armádní rozkaz podepsaný Františkem Josefem a&nbsp;druhý byl rozkaz arcivévody Josefa Ferdinanda, vrchního velitele východní armády a&nbsp;skupiny, kteréž oba týkaly se&nbsp;událostí na&nbsp;Dukelském průsmyku dne 3.&nbsp;dubna 1915, kdy přešly dva batalióny 28.&nbsp;pluku i&nbsp;s&nbsp;důstojníky k&nbsp;Rusům za&nbsp;zvuků plukovní kapely.</span></p>
        <p class="chunk" data-nb-ref-number="22" data-nb-words="12" data-nb-chars="73"><span class="idea" data-nb-ref-number="22" id="idea22" data-nb-words="12" data-nb-chars="73">Oba rozkazy byly jim přečteny třaslavým hlasem a&nbsp;zněly v&nbsp;českém překladu:</span></p>
        <p class="chunk" data-nb-ref-number="23" data-nb-words="7" data-nb-chars="37"><span class="idea" data-nb-ref-number="23" id="idea23" data-nb-words="7" data-nb-chars="37"><em>Armádní rozkaz ze&nbsp;dne 17.&nbsp;dubna 1915:</em></span></p>
        <p class="chunk" data-nb-ref-number="24" data-nb-words="47" data-nb-chars="299"><span class="idea" data-nb-ref-number="24" id="idea24" data-nb-words="47" data-nb-chars="299"><em>Přeplněn bolestí nařizuji, aby c.&nbsp;k. pěší pluk čís.&nbsp;28 pro zbabělost a&nbsp;velezradu byl vymazán z&nbsp;mého vojska. Plukovní prapor budiž zneuctěnému pluku odebrán a&nbsp;odevzdán do&nbsp;Vojenského muzea. Dnešním dnem přestává existovat pluk, který otráven mravně z&nbsp;domova, vytáhl do&nbsp;pole, aby se&nbsp;dopustil velezrady.</em></span></p>
        <p class="chunk" data-nb-ref-number="25" data-nb-words="3" data-nb-chars="18"><span class="idea" data-nb-ref-number="25" id="idea25" data-nb-words="3" data-nb-chars="18"><em>František Josef I.</em></span></p>
        <p class="chunk" data-nb-ref-number="26" data-nb-words="4" data-nb-chars="36"><span class="idea" data-nb-ref-number="26" id="idea26" data-nb-words="4" data-nb-chars="36"><em>Rozkaz arcivévody Josefa Ferdinanda:</em></span></p>
        <p class="chunk" data-nb-ref-number="27" data-nb-words="38" data-nb-chars="243"><span class="idea" data-nb-ref-number="27" id="idea27" data-nb-words="38" data-nb-chars="243"><em>České trupy během polního tažení zklamaly, zejména v&nbsp;posledních bojích. Zejména zklamaly při obraně pozic, ve&nbsp;kterých se&nbsp;nalézaly po&nbsp;delší dobu v&nbsp;zákopech, čehož použil často nepřítel, aby navázal styky a&nbsp;spojení s&nbsp;ničemnými živly těchto trup.</em></span></p>
        <p class="chunk" data-nb-ref-number="28" data-nb-words="20" data-nb-chars="140"><span class="idea" data-nb-ref-number="28" id="idea28" data-nb-words="20" data-nb-chars="140"><em>Obyčejně vždy směřovaly pak útoky nepřítele, podporovaného těmito zrádci, proti těm oddílům na&nbsp;frontě, které byly od&nbsp;takových trup obsazeny.</em></span></p>
        <p class="chunk" data-nb-ref-number="29" data-nb-words="21" data-nb-chars="135"><span class="idea" data-nb-ref-number="29" id="idea29" data-nb-words="21" data-nb-chars="135"><em>Často podařilo se&nbsp;nepříteli překvapit naše části a&nbsp;takřka bez odporu proniknout do&nbsp;našich pozic a&nbsp;zajmouti značný, velký počet obránců.</em></span></p>
        <p class="chunk" data-nb-ref-number="30" data-nb-words="35" data-nb-chars="218"><span class="idea" data-nb-ref-number="30" id="idea30" data-nb-words="35" data-nb-chars="218"><em>Tisíckrát hanba, potupa i&nbsp;opovržení těmto bídákům bezectným, kteří dopustili se&nbsp;zrady císaře i&nbsp;říše a&nbsp;poskvrňují nejen čest slavných praporů naší slavné a&nbsp;statečné armády, nýbrž i&nbsp;čest té&nbsp;národnosti, ku&nbsp;které se&nbsp;hlásí.</em></span></p>
        <p class="chunk" data-nb-ref-number="31" data-nb-words="9" data-nb-chars="53"><span class="idea" data-nb-ref-number="31" id="idea31" data-nb-words="9" data-nb-chars="53"><em>Dřív nebo později zastihne je&nbsp;kulka nebo provaz kata.</em></span></p>
        <p class="chunk" data-nb-ref-number="32" data-nb-words="20" data-nb-chars="138"><span class="idea" data-nb-ref-number="32" id="idea32" data-nb-words="20" data-nb-chars="138"><em>Povinností každého jednotlivého českého vojáka, který má&nbsp;čest v&nbsp;těle, je, aby označil svému komandantovi takového ničemu, štváče a&nbsp;zrádce.</em></span></p>
        <p class="chunk" data-nb-ref-number="33" data-nb-words="9" data-nb-chars="47"><span class="idea" data-nb-ref-number="33" id="idea33" data-nb-words="9" data-nb-chars="47"><em>Kdo tak neučiní, je&nbsp;sám takový zrádce a&nbsp;ničema.</em></span></p>
        <p class="chunk" data-nb-ref-number="34" data-nb-words="10" data-nb-chars="60"><span class="idea" data-nb-ref-number="34" id="idea34" data-nb-words="10" data-nb-chars="60"><em>Tento rozkaz nechť je&nbsp;přečten všemu mužstvu u&nbsp;českých pluků.</em></span></p>
        <p class="chunk" data-nb-ref-number="35" data-nb-words="24" data-nb-chars="137"><span class="idea" data-nb-ref-number="35" id="idea35" data-nb-words="24" data-nb-chars="137"><em>C.&nbsp;k. pluk čís.&nbsp;28 nařízením našeho mocnáře jest již vyškrtnut z&nbsp;armády a&nbsp;všichni zajatí přeběhlíci z&nbsp;pluku splatí svou krví těžkou vinu.</em></span></p>
        <p class="chunk" data-nb-ref-number="36" data-nb-words="3" data-nb-chars="26"><span class="idea" data-nb-ref-number="36" id="idea36" data-nb-words="3" data-nb-chars="26"><em>Arcivévoda Josef Ferdinand</em></span></p>
        <p class="chunk" data-nb-ref-number="37" data-nb-words="72" data-nb-chars="396"><span class="idea" data-nb-ref-number="37" id="idea37" data-nb-words="72" data-nb-chars="396">„To nám to&nbsp;přečtli trochu pozdě,“ řekl Švejk k&nbsp;Vaňkovi, „velice se&nbsp;divím, že&nbsp;nám to&nbsp;četli až&nbsp;teď, když už&nbsp;císař pán ten befél vydal 17.&nbsp;dubna. To&nbsp;by&nbsp;mohlo tak vypadat, jako kdyby z&nbsp;nějakejch důvodů hned nám to&nbsp;nedali přečíst. Já&nbsp;bejt císařem pánem, tak bych si&nbsp;takový odstrkování nedal líbit. Když vydám befél 17.&nbsp;dubna, tak se&nbsp;taky sedmnáctýho musí číst u&nbsp;všech regimentů, i&nbsp;kdyby šídla padala.“</span></p>
        <p class="chunk" data-nb-ref-number="38" data-nb-words="61" data-nb-chars="408"><span class="idea" data-nb-ref-number="38" id="idea38" data-nb-words="61" data-nb-chars="408">Na&nbsp;druhé straně vagónu proti Vaňkovi seděl kuchař okultista z&nbsp;důstojnické mináže a&nbsp;cosi psal. Za&nbsp;ním seděli sluha nadporučíka Lukáše vousatý obr Baloun a&nbsp;telefonista přidělený k&nbsp;11.&nbsp;marškumpačce Chodounský. Baloun přežvykoval kus komisárku a&nbsp;vykládal uděšeně telefonistovi Chodounskému, že&nbsp;za&nbsp;to&nbsp;nemůže, když v&nbsp;té tlačenici při nastupování do&nbsp;vlaku nemohl se&nbsp;dostat do&nbsp;štábního vagónu ku&nbsp;svému nadporučíkovi.</span></p>
        <p class="chunk" data-nb-ref-number="39" data-nb-words="12" data-nb-chars="68"><span class="idea" data-nb-ref-number="39" id="idea39" data-nb-words="12" data-nb-chars="68">Chodounský ho&nbsp;strašil, že&nbsp;teď přestává legrace, že&nbsp;za&nbsp;to&nbsp;bude kulka.</span></p>
        <p class="chunk" data-nb-ref-number="40" data-nb-words="99" data-nb-chars="514"><span class="idea" data-nb-ref-number="40" id="idea40" data-nb-words="99" data-nb-chars="514">„Kdyby bylo už&nbsp;jednou toho trápení konec,“ bědoval Baloun, „už jednou jsem měl namále na&nbsp;manévrech u&nbsp;Votic. Tam jsme šli vo&nbsp;hladu a&nbsp;žízni, a&nbsp;když k&nbsp;nám přijel batalionsadjutant, tak jsem vykřik: ‚Dejte nám vodu a&nbsp;chleba.‘ Von votočil na&nbsp;mne koně a&nbsp;řek, že&nbsp;kdyby to&nbsp;bylo ve&nbsp;válce, že&nbsp;bych musil vystoupit z&nbsp;řady a&nbsp;že by&nbsp;mne dal vodstřelit, a&nbsp;teď že&nbsp;mne dá&nbsp;zavřít na&nbsp;garnizón, ale měl jsem veliký štěstí, poněvadž když to&nbsp;jel voznámit ke&nbsp;štábu, tak na&nbsp;cestě se&nbsp;mu&nbsp;splašil kůň, von spad a&nbsp;zlámal si, sláva bohu, vaz.“</span></p>
        <p class="chunk" data-nb-ref-number="41" data-nb-words="22" data-nb-chars="143"><span class="idea" data-nb-ref-number="41" id="idea41" data-nb-words="22" data-nb-chars="143">Baloun těžce vzdychl a&nbsp;zakuckal se&nbsp;soustem chleba, a&nbsp;když se&nbsp;vzpamatoval, žádostivě podíval se&nbsp;na&nbsp;dva vaky nadporučíka Lukáše, které opatroval.</span></p>
        <p class="chunk" data-nb-ref-number="42" data-nb-words="12" data-nb-chars="97"><span class="idea" data-nb-ref-number="42" id="idea42" data-nb-words="12" data-nb-chars="97">„Fasovali, páni oficíři,“ řekl trudnomyslně, „játrové konzervy a&nbsp;uherský salám. Takhle kousíček.“</span></p>
        <p class="chunk" data-nb-ref-number="43" data-nb-words="33" data-nb-chars="189"><span class="idea" data-nb-ref-number="43" id="idea43" data-nb-words="33" data-nb-chars="189">Díval se&nbsp;přitom tak toužebně na&nbsp;ty&nbsp;dva vaky svého nadporučíka jako ode všech opuštěný pejsek, který je&nbsp;hladový jako vlk a&nbsp;sedí, vdechuje páry z&nbsp;vařící se&nbsp;uzeniny, u&nbsp;dveří uzenářského krámu.</span></p>
        <p class="chunk" data-nb-ref-number="44" data-nb-words="235" data-nb-chars="1302"><span class="idea" data-nb-ref-number="44" id="idea44" data-nb-words="235" data-nb-chars="1302">„Neškodilo by,“ řekl Chodounský, „kdyby nás někde čekali s&nbsp;nějakým dobrým obědem. To&nbsp;když jsme my&nbsp;na&nbsp;začátku vojny jeli do&nbsp;Srbska, tak jsme se&nbsp;přežrali na&nbsp;každé stanici, jak nás všude hostili. Z&nbsp;husích stehýnek jsme vyřezávali špalíčky toho nejlepšího masa a&nbsp;hráli s&nbsp;nimi ovčinec na&nbsp;plátech čokolády. V&nbsp;Oseku v&nbsp;Charvatsku nám přinesli do&nbsp;vagónu dva páni od&nbsp;veteránů velký kotel pečeného zajíce, a&nbsp;to už&nbsp;jsme nevydrželi a&nbsp;vylili jsme jim to&nbsp;všechno na&nbsp;hlavu. Po&nbsp;všech tratích jsme nic jiného nedělali, než blili z&nbsp;vagónů. Kaprál Matějka v&nbsp;našem vagóně se&nbsp;tak přecpal, že&nbsp;jsme museli dát mu&nbsp;přes břicho prkno a&nbsp;skákat po&nbsp;něm, jako když se&nbsp;šlape zelí, a&nbsp;to mu&nbsp;teprve ulevilo a&nbsp;šlo to&nbsp;z&nbsp;něho horem dolem. Když jsme jeli přes Uhry, tak nám házeli do&nbsp;vagónů na&nbsp;každé stanici pečené slepice. Z&nbsp;těch jsme nic jiného nejedli než mozeček. V&nbsp;Kapošfalvě házeli nám Maďaři do&nbsp;vagónů celé kusy pečených prasat a&nbsp;jeden kamarád dostal celou pečenou vepřovou hlavou tak do&nbsp;lebky, že&nbsp;potom toho dárce honil s&nbsp;überšvunkem přes tři koleje. Zato už&nbsp;v&nbsp;Bosně jsme ani vodu nedostali. Ale do&nbsp;Bosny, ačkoliv to&nbsp;bylo zakázané, měli jsme různých kořalek, co&nbsp;hrdlo ráčilo, a&nbsp;vína potoky. Pamatuji se, že&nbsp;na&nbsp;jedné stanici nás nějaké paničky a&nbsp;slečinky uctívaly pivem a&nbsp;my jsme se&nbsp;jim do&nbsp;konve s&nbsp;pivem vymočili, a&nbsp;ty jely od&nbsp;vagónu!</span></p>
        <p class="chunk" data-nb-ref-number="45" data-nb-words="266" data-nb-chars="1514"><span class="idea" data-nb-ref-number="45" id="idea45" data-nb-words="266" data-nb-chars="1514">Všichni jsme byli jako v&nbsp;mátohách po&nbsp;celou cestu, já&nbsp;neviděl ani na&nbsp;žaludské eso, a&nbsp;než jsme se&nbsp;nadáli, najednou rozkaz, karty jsme ani nedohráli, a&nbsp;všechno ven z&nbsp;vagónů. Nějakej kaprál, už&nbsp;nevím, jak se&nbsp;jmenoval, ten křičel na&nbsp;svoje lidi, aby zpívali: ‚Und die Serben müssen sehen, daß wir Österreicher Sieger, Sieger sind.‘ Ale někdo ho&nbsp;zezadu kop a&nbsp;on se&nbsp;převalil přes koleje. Potom křik, aby se&nbsp;daly ručnice do&nbsp;pyramid, a&nbsp;vlak hned otočil a&nbsp;jel nazpět prázdný, jen, to&nbsp;se&nbsp;ví, jak to&nbsp;v&nbsp;té panice bývá, odvezl nám s&nbsp;sebou frpflégung na&nbsp;dva dny. A&nbsp;jako odtud k&nbsp;tamhletěm stromům, tam už&nbsp;začaly praskat šrapnely. Přijel z&nbsp;druhého konce batalionskomandant a&nbsp;svolal všechny na&nbsp;poradu, a&nbsp;potom přišel náš obrlajtnant Macek, Čech jako poleno, ale mluvil jen německy, a&nbsp;povídá, bledý jako křída, že&nbsp;se&nbsp;dál nemůže ject, trať že&nbsp;je&nbsp;vyhozena do&nbsp;povětří v&nbsp;noci, Srbové že&nbsp;se&nbsp;dostali přes řeku a&nbsp;jsou nyní na&nbsp;levém křídle. Ale to&nbsp;je&nbsp;ještě daleko od&nbsp;nás. My&nbsp;prý dostaneme posily a&nbsp;pak je&nbsp;rozsekáme. Nikdo aby se&nbsp;nevzdal, kdyby k&nbsp;něčemu došlo, Srbové prej zajatcům uřezávají uši, nosy a&nbsp;vypichují oči. Že&nbsp;nedaleko nás praskají šrapnely, z&nbsp;toho abychom si&nbsp;nic nedělali. To&nbsp;se&nbsp;prý naše artilérie nastřeluje. Najednou ozvalo se&nbsp;kdesi za&nbsp;horou tatatatatatatata. To&nbsp;prý nastřelují naši mašínengevéry. Potom bylo zleva slyšet kanonádu, my&nbsp;jsme to&nbsp;slyšeli ponejprv a&nbsp;leželi na&nbsp;břiše, přes nás přelétlo několik granátů a&nbsp;zapálily nádraží a&nbsp;z&nbsp;pravé strany nad námi začaly hvízdat kuličky a&nbsp;v&nbsp;dálce bylo slyšet salvy a&nbsp;rachocení ručnic.</span></p>
        <p class="chunk" data-nb-ref-number="46" data-nb-words="189" data-nb-chars="1114"><span class="idea" data-nb-ref-number="46" id="idea46" data-nb-words="189" data-nb-chars="1114">Obrlajtnant Macek poručil rozebrat pyramidy a&nbsp;ládovat kvéry. Dienstführender šel k&nbsp;němu a&nbsp;řekl, že&nbsp;to&nbsp;není vůbec možné, poněvadž nemáme s&nbsp;sebou žádnou munici, že&nbsp;přece ví&nbsp;dobře, že&nbsp;munici jsme měli fasovat až&nbsp;u&nbsp;další etapy před pozicí. Před námi že&nbsp;jel vlak s&nbsp;municí a&nbsp;ten že&nbsp;už&nbsp;patrně se&nbsp;dostal Srbům do&nbsp;rukou. Obrlajtnant Macek stál chvíli jako ze&nbsp;dřeva a&nbsp;pak dal rozkaz ‚Bajonett auf,‘ aniž by&nbsp;věděl proč, jen tak ze&nbsp;zoufalství, aby se&nbsp;něco dělalo. Potom jsme zas stáli v&nbsp;pohotovosti hezkou chvíli, potom zas jsme lezli na&nbsp;pražce, poněvadž objevil se&nbsp;nějaký aeroplán a&nbsp;šarže řvaly: ‚Alles decken, decken!‘ Pak se&nbsp;objevilo, že&nbsp;je&nbsp;to&nbsp;náš, a&nbsp;byl také omylem naší artilérií podstřelenej. Tak jsme zas vstali, a&nbsp;žádný rozkaz, rút! Z&nbsp;jedné strany hnal se&nbsp;k&nbsp;nám nějaký kavalerista. Ještě zdaleka křičel: ‚Wo ist Batalionskommando?‘ Batalionskomandant vyjel mu&nbsp;naproti, ten mu&nbsp;podal nějaký list a&nbsp;zase už&nbsp;odjížděl dál napravo. Batalionskomandant si&nbsp;to&nbsp;po&nbsp;cestě četl, a&nbsp;pak najednou jako když se&nbsp;zblázní. Vytasil šavli a&nbsp;letěl k&nbsp;nám. ‚Alles zurück, alles zurück!‘ řval na&nbsp;důstojníky. ‚Direktion Mulde, einzeln abfallen!‘</span></p>
        <p class="chunk" data-nb-ref-number="47" data-nb-words="129" data-nb-chars="699"><span class="idea" data-nb-ref-number="47" id="idea47" data-nb-words="129" data-nb-chars="699">A&nbsp;tu to&nbsp;začalo. Ze&nbsp;všech stran, jako by&nbsp;na&nbsp;to&nbsp;čekali, počali do&nbsp;nás pálit. Po&nbsp;levé straně bylo kukuřičné pole a&nbsp;to bylo jako jeden čert. My&nbsp;jsme se&nbsp;plížili po&nbsp;čtyrech do&nbsp;údolí, ruksaky nechali na&nbsp;těch zatracených pražcích. Obrlajtnant Macek dostal to&nbsp;ze&nbsp;strany do&nbsp;hlavy a&nbsp;neřek ani švec. Než jsme utekli do&nbsp;údolí, bylo plno zabitých a&nbsp;raněných. Ty&nbsp;jsme tam nechali a&nbsp;běželi jsme až&nbsp;do&nbsp;večera a&nbsp;krajina byla od&nbsp;našich již před námi jako vymetená. Jen jsme viděli vyrabovaný trén. Až&nbsp;konečně jsme se&nbsp;dostali na&nbsp;stanici, kde už&nbsp;se&nbsp;dostaly nové rozkazy, sednout do&nbsp;vlaku a&nbsp;ject nazpátek ku&nbsp;štábu, což jsme nemohli vykonat, poněvadž celý štáb padl den předtím do&nbsp;zajetí, o&nbsp;čemž jsme se&nbsp;dozvěděli až&nbsp;ráno.</span></p>
        <p class="chunk" data-nb-ref-number="48" data-nb-words="43" data-nb-chars="248"><span class="idea" data-nb-ref-number="48" id="idea48" data-nb-words="43" data-nb-chars="248">Pak jsme byli jako sirotci, žádný o&nbsp;nás nic nechtěl vědět a&nbsp;přidali nás k&nbsp;73.&nbsp;regimentu, abychom s&nbsp;ním odstupovali, což jsme s&nbsp;největší radostí udělali, ale napřed jsme museli mašírovat kupředu asi den, než jsme přišli k&nbsp;73.&nbsp;regimentu. Potom jsme…“</span></p>
        <p class="chunk" data-nb-ref-number="49" data-nb-words="42" data-nb-chars="290"><span class="idea" data-nb-ref-number="49" id="idea49" data-nb-words="42" data-nb-chars="290">Nikdo ho&nbsp;již neposlouchal, neboť Švejk s&nbsp;Vaňkem hrál tahaný mariáš, kuchař okultista z&nbsp;důstojnické mináže psal dál obšírné psaní své manželce, která za&nbsp;jeho nepřítomnosti počala vydávat nový teosofický časopis, Baloun dřímal na&nbsp;lavici, a&nbsp;tak nezbylo telefonistovi Chodounskému než opakovat:</span></p>
        <p class="chunk" data-nb-ref-number="50" data-nb-words="4" data-nb-chars="24"><span class="idea" data-nb-ref-number="50" id="idea50" data-nb-words="4" data-nb-chars="24">„Ano, na&nbsp;to&nbsp;nezapomenu…“</span></p>
        <p class="chunk" data-nb-ref-number="51" data-nb-words="8" data-nb-chars="44"><span class="idea" data-nb-ref-number="51" id="idea51" data-nb-words="8" data-nb-chars="44">Zvedl se&nbsp;a&nbsp;šel kibicovat k&nbsp;tahanému mariáši.</span></p>
        <p class="chunk" data-nb-ref-number="52" data-nb-words="54" data-nb-chars="331"><span class="idea" data-nb-ref-number="52" id="idea52" data-nb-words="54" data-nb-chars="331">„Aspoň kdybys mně zapálil fajfku,“ řekl Švejk přátelsky na&nbsp;Chodounského, „když už&nbsp;jdeš kibicovat. Tahaný mariáš je&nbsp;vážnější věc než celá vojna a&nbsp;než to&nbsp;vaše zatracený dobrodružství na&nbsp;srbský hranici.&nbsp;– Takovou blbost udělám, měl bych se&nbsp;fackovat. Že&nbsp;jsem ještě chvíli nepočkal s&nbsp;tím králem, zrovna teď mně přišel filek. Já&nbsp;hovado.“</span></p>
        <p class="chunk" data-nb-ref-number="53" data-nb-words="19" data-nb-chars="122"><span class="idea" data-nb-ref-number="53" id="idea53" data-nb-words="19" data-nb-chars="122">Kuchař okultista mezitím dokončil své psaní a&nbsp;přečítal si&nbsp;ho&nbsp;zřejmě uspokojen, jak to&nbsp;pěkně složil kvůli vojenské cenzuře.</span></p>
        <p class="chunk" data-nb-ref-number="54" data-nb-words="2" data-nb-chars="11"><span class="idea" data-nb-ref-number="54" id="idea54" data-nb-words="2" data-nb-chars="11"><em>Drahá ženo!</em></span></p>
        <p class="chunk" data-nb-ref-number="55" data-nb-words="175" data-nb-chars="1096"><span class="idea" data-nb-ref-number="55" id="idea55" data-nb-words="175" data-nb-chars="1096"><em>Až dostaneš tyto řádky, budu se&nbsp;nalézati již po&nbsp;několik dní ve&nbsp;vlaku, poněvadž odjíždíme na&nbsp;frontu. Netěší mě&nbsp;to&nbsp;příliš, poněvadž ve&nbsp;vlaku musím zahálet a&nbsp;nemohu být prospěšným, neboť se&nbsp;nevaří v&nbsp;naší důstojnické kuchyni a&nbsp;jídlo se&nbsp;dostane na&nbsp;staničních etapách. Rád bych býval našim pánům důstojníkům uvařil mezi jízdou Maďarskem segedinský guláš, ale sklaplo mně. Snad až&nbsp;přijedeme do&nbsp;Haliče, budu mít příležitost uvařit šoule, pravé haličské, husu dušenou v&nbsp;kroupách nebo v&nbsp;rýži. Věř mně, drahá Helenko, že&nbsp;se&nbsp;opravdu snažím co&nbsp;nejvíce zpříjemnit našim pánům důstojníkům jich starosti a&nbsp;námahy. Byl jsem od&nbsp;pluku přeložen k&nbsp;maršbataliónu, což bylo mým nej­vroucnějším přáním, abych mohl, byť i&nbsp;ze skromných prostředků, důstojnickou polní kuchyni na&nbsp;frontě uvésti v&nbsp;nejlepší koleje. Pamatuješ se, drahá Helenko, žes mně při narukování k&nbsp;pluku přála, abych dostal hodné představené. Tvé přání se&nbsp;splnilo, a&nbsp;nejenže si&nbsp;ani v&nbsp;nejmenším nemohu naříkat, naopak všichni páni důstojníci jsou našimi pravými přáteli, a&nbsp;zejména ke&nbsp;mně se&nbsp;chovají jako otec. Co&nbsp;nejdříve Ti&nbsp;oznámím číslo naší polní pošty…</em></span></p>
        <p class="chunk" data-nb-ref-number="56" data-nb-words="60" data-nb-chars="419"><span class="idea" data-nb-ref-number="56" id="idea56" data-nb-words="60" data-nb-chars="419">Toto psaní bylo vynuceno okolnostmi, když kuchař okultista nadobro si&nbsp;rozlil ocet s&nbsp;plukovníkem Schrödrem, který mu&nbsp;dosud držel palec, ale na&nbsp;kterého se&nbsp;při večeři na&nbsp;rozloučenou s&nbsp;důstojníky maršbataliónu opět, nešťastnou náhodou, nedostala porce rolované telecí ledviny, a&nbsp;plukovník Schröder ho&nbsp;poslal s&nbsp;marškumpačkou do&nbsp;pole, svěřiv důstojnickou kuchyni pluku nějakému nešťastnému učiteli z&nbsp;ústavu slepců na&nbsp;Klárově.</span></p>
        <p class="chunk" data-nb-ref-number="57" data-nb-words="37" data-nb-chars="204"><span class="idea" data-nb-ref-number="57" id="idea57" data-nb-words="37" data-nb-chars="204">Kuchař okultista přelétl ještě jednou, co&nbsp;napsal a&nbsp;co se&nbsp;mu&nbsp;zdálo velice diplomatickým, aby se&nbsp;udržel přece jen trochu dál bojiště, poněvadž ať&nbsp;si&nbsp;říká, co&nbsp;kdo chce, přece jen je&nbsp;to&nbsp;ulejvárna i&nbsp;na frontě.</span></p>
        <p class="chunk" data-nb-ref-number="58" data-nb-words="28" data-nb-chars="170"><span class="idea" data-nb-ref-number="58" id="idea58" data-nb-words="28" data-nb-chars="170">Napsal sice, když byl ještě v&nbsp;civilu redaktorem a&nbsp;majitelem okultistického časopisu pro vědy záhrobní, velkou úvahu, že&nbsp;se&nbsp;nikdo nemá bát smrti, a&nbsp;úvahu o&nbsp;stěhování duší.</span></p>
        <p class="chunk" data-nb-ref-number="59" data-nb-words="29" data-nb-chars="184"><span class="idea" data-nb-ref-number="59" id="idea59" data-nb-words="29" data-nb-chars="184">Přistoupil též dělat kibice k&nbsp;Švejkovi a&nbsp;Vaňkovi. Mezi oběma spoluhráči nebylo v&nbsp;tom okamžiku žádných rozdílů vojenské hodnosti. Nehráli již ve&nbsp;dvou, ale mariáš ve&nbsp;třech s&nbsp;Chodounským.</span></p>
        <p class="chunk" data-nb-ref-number="60" data-nb-words="7" data-nb-chars="59"><span class="idea" data-nb-ref-number="60" id="idea60" data-nb-words="7" data-nb-chars="59">Ordonanc Švejk nadával sprostě účetnímu šikovateli Vaňkovi:</span></p>
        <p class="chunk" data-nb-ref-number="61" data-nb-words="35" data-nb-chars="203"><span class="idea" data-nb-ref-number="61" id="idea61" data-nb-words="35" data-nb-chars="203">„Já se&nbsp;vám divím, že&nbsp;můžete tak blbě hrát. Vidíte přeci, že&nbsp;von hraje betla. Já&nbsp;nemám žádný kule, a&nbsp;vy neobrátíte vosmičkou a&nbsp;házíte jako nejpitomější hovado žaludského spodka a&nbsp;von to, trouba, vyhraje.“</span></p>
        <p class="chunk" data-nb-ref-number="62" data-nb-words="40" data-nb-chars="242"><span class="idea" data-nb-ref-number="62" id="idea62" data-nb-words="40" data-nb-chars="242">„To je&nbsp;řvaní pro jednoho prohraného betla,“ zněla slušná odpověď účetního šikovatele, „vy sám hrajete jako idiot. Já&nbsp;si&nbsp;mám vycucat z&nbsp;malíčku kulovou vosmu, když vůbec žádný kule taky nemám, já&nbsp;měl jen vysoký zelený a&nbsp;žaludy, vy&nbsp;hampejzníku.“</span></p>
        <p class="chunk" data-nb-ref-number="63" data-nb-words="245" data-nb-chars="1356"><span class="idea" data-nb-ref-number="63" id="idea63" data-nb-words="245" data-nb-chars="1356">„Tak jste měl hrát, vy&nbsp;chytráku, durcha,“ s&nbsp;úsměvem řekl Švejk. „To je&nbsp;zrovna tak jako jednou u&nbsp;Valšů, dole v&nbsp;restauraci, taky takovej jeden nekňuba měl durcha, ale nehrál ho&nbsp;a&nbsp;vodložil vždycky ty&nbsp;nejmenší do&nbsp;talónu a&nbsp;pustil každýho na&nbsp;betla. Ale jaký měl karty! Vod všech barev ty&nbsp;nejvyšší. Jako teď bych z&nbsp;toho nic neměl, když vy&nbsp;byste hrál durcha, tak taky tenkrát ne, a&nbsp;nikdo z&nbsp;nás taky nic, jak to&nbsp;šlo kolem, platili bychom mu&nbsp;furt. Já&nbsp;konečně povídám: ‚Pane Herolde, jsou tak laskav, hrajou durcha a&nbsp;neblbnou.‘ Ale von se&nbsp;na&nbsp;mne utrh, že&nbsp;může hrát, co&nbsp;chce, abychom drželi hubu, von že&nbsp;má&nbsp;univerzitu. Ale to&nbsp;mu&nbsp;přišlo draze. Hostinský byl známej, číšnice byla s&nbsp;námi až&nbsp;moc důvěrná, tak jsme to&nbsp;tý&nbsp;patrole všechno vysvětlili, že&nbsp;je&nbsp;všechno v&nbsp;pořádku. Předně, že&nbsp;je&nbsp;to&nbsp;vod něho sprostý, rušit noční klid voláním patroly, když někde před hospodou sklouzne na&nbsp;náledí a&nbsp;jede po&nbsp;nose po&nbsp;něm, až&nbsp;ho&nbsp;má&nbsp;rozbitej. Že&nbsp;jsme se&nbsp;ho&nbsp;ani nedotkli, když hrál falešně mariáš, a&nbsp;když byl vodkrytej, že&nbsp;tak rychle vyběh, až&nbsp;sebou kecnul. Hostinskej i&nbsp;číšnice nám to&nbsp;potvrdili, že&nbsp;jsme se&nbsp;vůči němu chovali skutečně až&nbsp;moc džentlmensky. Von si&nbsp;taky nic jinýho nezasloužil. Seděl od&nbsp;sedmi hodin večer až&nbsp;do&nbsp;půlnoci při jednom pivě a&nbsp;sodovce a&nbsp;hrál si&nbsp;na&nbsp;bůhvíjakýho pána, poněvadž byl univerzitní profesor, a&nbsp;mariáši rozuměl jako koza petrželi. Tak kdo má&nbsp;teď rozdávat?“</span></p>
        <p class="chunk" data-nb-ref-number="64" data-nb-words="9" data-nb-chars="65"><span class="idea" data-nb-ref-number="64" id="idea64" data-nb-words="9" data-nb-chars="65">„Zahrejme si&nbsp;kaufcvika,“ navrhl kuchař okultista, „šesták a&nbsp;dva.“</span></p>
        <p class="chunk" data-nb-ref-number="65" data-nb-words="23" data-nb-chars="141"><span class="idea" data-nb-ref-number="65" id="idea65" data-nb-words="23" data-nb-chars="141">„To raději nám vypravujte,“ řekl účetní šikovatel Vaněk, „o&nbsp;stěhování duší, jako jste to&nbsp;vykládal slečně v&nbsp;kantýně, když jste si&nbsp;rozbil nos.“</span></p>
        <p class="chunk" data-nb-ref-number="66" data-nb-words="269" data-nb-chars="1563"><span class="idea" data-nb-ref-number="66" id="idea66" data-nb-words="269" data-nb-chars="1563">„Vo tom stěhování duší jsem už&nbsp;taky slyšel,“ ozval se&nbsp;Švejk. „Já jsem si&nbsp;také jednou umínil před léty, že&nbsp;se, jak se&nbsp;s&nbsp;vodpuštěním říká, sám budu vzdělávat, abych nezůstal pozadu, a&nbsp;chodil jsem do&nbsp;čítárny Průmyslové jednoty v&nbsp;Praze, ale poněvadž jsem byl roztrhanej a&nbsp;svítily mně díry na&nbsp;zadnici, tak jsem se&nbsp;nemoh vzdělávat, poněvadž mne tam nepustili a&nbsp;vyvedli ven, poněvadž myslili, že&nbsp;jsem šel krást zimníky. Tak jsem si&nbsp;vzal sváteční šaty a&nbsp;šel jsem jednou do&nbsp;muzejní knihovny a&nbsp;vypůjčil jsem si&nbsp;takovou jednu knížku o&nbsp;tom stěhování duší se&nbsp;svým kamarádem, a&nbsp;tam jsem se&nbsp;dočetl, že&nbsp;jeden indickej císař se&nbsp;proměnil po&nbsp;smrti v&nbsp;prase, a&nbsp;když to&nbsp;prase zapíchli, že&nbsp;se&nbsp;proměnil v&nbsp;opici, z&nbsp;opice stal se&nbsp;jezevcem a&nbsp;z&nbsp;jezevce ministrem. Potom na&nbsp;vojně jsem se&nbsp;přesvědčil, že&nbsp;něco pravdy na&nbsp;tom musí bejt, poněvadž kdekdo vojáky, když měl nějakou hvězdičku, pojmenoval buď mořskými prasaty, nebo vůbec nějakým zvířecím jménem, a&nbsp;podle toho by&nbsp;se&nbsp;dalo soudit, že&nbsp;před tisíci léty tyhle sprostí vojáci byli nějakýma slavnejma vojevůdci. Ale když je&nbsp;vojna, tak je&nbsp;takový stěhování duší náramně hloupá věc. Čertví kolik proměn člověk prodělá, než se&nbsp;stane, řekněme, telefonistou, kuchařem nebo infanteristou, a&nbsp;najednou ho&nbsp;roztrhne granát a&nbsp;jeho duše vejde do&nbsp;nějakého koně u&nbsp;artilérie, a&nbsp;do celý baterie, když jede na&nbsp;nějakou kótu, práskne novej granát a&nbsp;zabije zas toho koně, do&nbsp;kterýho se&nbsp;ten nebožtík vtělil, a&nbsp;hned se&nbsp;přestěhuje ta&nbsp;duše do&nbsp;nějaké krávy u&nbsp;trénu, z&nbsp;který udělají guláš pro manšaft, a&nbsp;z&nbsp;krávy třebas hned se&nbsp;přestěhuje do&nbsp;telefonisty, z&nbsp;telefonisty…“</span></p>
        <p class="chunk" data-nb-ref-number="67" data-nb-words="16" data-nb-chars="104"><span class="idea" data-nb-ref-number="67" id="idea67" data-nb-words="16" data-nb-chars="104">„Já se&nbsp;divím,“ řekl telefonista Chodounský, zřejmě uražen, „že zrovna já&nbsp;mám být terčem pitomých vtipů.“</span></p>
        <p class="chunk" data-nb-ref-number="68" data-nb-words="132" data-nb-chars="808"><span class="idea" data-nb-ref-number="68" id="idea68" data-nb-words="132" data-nb-chars="808">„Není ten Chodounský, co&nbsp;má&nbsp;soukromej detektivní ústav s&nbsp;tím vokem jako trojice boží, váš příbuznej?“ otázal se&nbsp;nevinně Švejk. „Já mám moc rád soukromý detektivy. Já&nbsp;jsem taky jednou sloužil před léty na&nbsp;vojně s&nbsp;jedním soukromým detektivem, s&nbsp;nějakým Stendlerem. Ten měl tak šišatou hlavu, že&nbsp;mu&nbsp;náš feldvébl vždycky říkal, že&nbsp;už&nbsp;viděl moc šišatejch hlav vojenskejch za&nbsp;dvanáct let, ale takovou šišku že&nbsp;si&nbsp;ani v&nbsp;duchu nepředstavoval. ‚Poslouchají, Stendlere,‘ říkal mu&nbsp;vždycky, ‚kdyby nebyly letos manévry, tak by&nbsp;se&nbsp;vaše šišatá hlava ani na&nbsp;vojnu nehodila, ale takhle se&nbsp;bude alespoň podle vaší šišky artilérie nastřelovat, když přijdem do&nbsp;krajiny, kde nebude žádnej lepší punkt k&nbsp;orientaci.‘ Ten vod něho zkusil. Někdy, při marši, poslal ho&nbsp;na&nbsp;pět set kroků napřed a&nbsp;pak poručil: ‚Direktion šišatá hlava.‘</span></p>
        <p class="chunk" data-nb-ref-number="69" data-nb-words="192" data-nb-chars="1116"><span class="idea" data-nb-ref-number="69" id="idea69" data-nb-words="192" data-nb-chars="1116">Von měl vůbec ten pan Stendler, i&nbsp;jako soukromej detektiv, náramnou smůlu. Kolikrát nám v&nbsp;kantýně o&nbsp;tom vyprávěl, jaký měl často trápení. Von dostával takový úlohy, jako kupříkladu vypátrat, zdali se&nbsp;manželka nějakýho klienta, který k&nbsp;nim přišel celej bez sebe, s&nbsp;jiným nesčuchla, a&nbsp;jestli už&nbsp;se&nbsp;sčuchla, s&nbsp;kým se&nbsp;sčuchla, kde a&nbsp;jak se&nbsp;sčuchla. Nebo zas naopak. Nějaká taková žárlivá ženská chtěla vypátrat, s&nbsp;kterou se&nbsp;její muž fláká, aby mu&nbsp;mohla doma dělat ještě větší rámus. Von byl vzdělanej člověk, mluvil jen vybraně o&nbsp;porušení manželský věrnosti a&nbsp;vždycky div neplakal, když nám vyprávěl, že&nbsp;všichni chtěli, aby zastih ji&nbsp;nebo jeho in&nbsp;flagranti. Jinej by&nbsp;se&nbsp;třebas z&nbsp;toho těšil, když najde takovej párek in&nbsp;flagranti, a&nbsp;voči by&nbsp;si&nbsp;moh vykoukat, ale ten pan Stendler, jak nám vyprávěl, byl z&nbsp;toho celej pryč. Von říkal velice inteligentně, že&nbsp;se&nbsp;už&nbsp;nemoh na&nbsp;ty&nbsp;voplzlý prostopášnosti ani koukat. Nám kolikrát tekly sliny z&nbsp;huby, jako když pes kaní, když kolem něho nesou vařenou šunku, když nám vyprávěl o&nbsp;všech těch různejch pozicích, jak ty&nbsp;párky natrefil. Když jsme měli kasárníka, tak nám to&nbsp;vždy kreslil.</span></p>
        <p class="chunk" data-nb-ref-number="70" data-nb-words="302" data-nb-chars="1851"><span class="idea" data-nb-ref-number="70" id="idea70" data-nb-words="302" data-nb-chars="1851">‚Takhle jsem,‘ povídá, ‚viděl paní tu&nbsp;a&nbsp;tu s&nbsp;tím a&nbsp;tím pánem…‘ I&nbsp;adresy nám řek. A&nbsp;byl takovej smutnej. ‚Těch facek,‘ říkal vždy, ‚co jsem dostal vod vobojích stran; a&nbsp;to mne tak nemrzelo jako to, že&nbsp;jsem bral úplatky. Na&nbsp;jeden takovej úplatek nezapomenu do&nbsp;smrti. Von nahej, vona nahá. V&nbsp;hotelu, a&nbsp;nezarýgrovali se, pitomci! Na&nbsp;divan se&nbsp;nevešli, poněvadž byli voba tlustí, tak laškovali na&nbsp;koberci jako koťata. A&nbsp;koberec byl celej prošlapanej, zaprášenej a&nbsp;po něm válely se&nbsp;nedopalky z&nbsp;cigaret. A&nbsp;když jsem vešel, tak voba vyskočili, von stál proti mně a&nbsp;ruku si&nbsp;držel jako fíkovej list. A&nbsp;vona se&nbsp;otočila zády ke&nbsp;mně a&nbsp;bylo vidět na&nbsp;kůži, že&nbsp;má&nbsp;vobtisknutej celej vzorek toho mřížkování z&nbsp;koberce a&nbsp;na páteři jednu přilepenou hilznu z&nbsp;cigarety. »Vodpuste,« povídám, »pane Zemku, já&nbsp;jsem soukromej detektiv Stendler, vod Chodounskýho, a&nbsp;mám ouřední povinnost vás najít in&nbsp;flagranti na&nbsp;základě oznámení vaší paní manželky. Tato dáma, s&nbsp;kterou zde udržujete nedovolený poměr, jest paní Grotová.« Nikdy jsem v&nbsp;životě neviděl takovýho klidnýho občana. »Dovolte,« řekl, jako by&nbsp;se&nbsp;to&nbsp;samo sebou rozumělo, »já se&nbsp;obléknu. Vinna je&nbsp;jedině má&nbsp;manželka, která bezdůvodnou žárlivostí svádí mne k&nbsp;nedovolenýmu poměru, kteráž puzena pouhým podezřením uráží manžela předhůzkami a&nbsp;mrzkou nedůvěrou. Nezbývá-li však pochybnosti, že&nbsp;hanba nedá se&nbsp;víc zatajit… Kde mám podvlíkačky?« otázal se&nbsp;přitom klidně. »Na posteli.« Zatímco na&nbsp;sebe natahoval podvlékačky, vykládal mně dál: »Jestli hanba se&nbsp;nedá zatajit, tak se&nbsp;řekne rozvod. Ale tím se&nbsp;skvrna příhany nezatají. Vůbec jest rozvod věcí povážlivou,« mluvil dál, oblékaje se, »nejlepší je, když se&nbsp;manželka ozbrojí trpělivostí a&nbsp;nepodává podnět k&nbsp;veřejnému pohoršení. Ostatně dělejte, jak chcete, já&nbsp;vás zde nechám s&nbsp;milostpaní o&nbsp;samotě.« Paní Grotová vlezla si&nbsp;zatím do&nbsp;postele, pan Zemek mně podal ruku a&nbsp;odešel.‘</span></p>
        <p class="chunk" data-nb-ref-number="71" data-nb-words="56" data-nb-chars="330"><span class="idea" data-nb-ref-number="71" id="idea71" data-nb-words="56" data-nb-chars="330">Já&nbsp;už&nbsp;se&nbsp;dobře nepamatuji, jak nám dál vykládal pan Stendler, co&nbsp;všechno potom mluvil, poněvadž von se&nbsp;bavil s&nbsp;tou paní v&nbsp;posteli velice inteligentně, že&nbsp;jako manželství není ustanoveno k&nbsp;tomu, aby každýho zhola přímo vedlo ku&nbsp;štěstí, a&nbsp;že každého je&nbsp;povinnost v&nbsp;manželství pokořit chtíč a&nbsp;tělesnou svou část vytříbit a&nbsp;oduševnit.</span></p>
        <p class="chunk" data-nb-ref-number="72" data-nb-words="132" data-nb-chars="768"><span class="idea" data-nb-ref-number="72" id="idea72" data-nb-words="132" data-nb-chars="768">‚A&nbsp;přitom jsem se,‘ vyprávěl pan Stendler, ‚pomalu začal vodstrojovat, a&nbsp;když už&nbsp;jsem byl vodstrojenej a&nbsp;celej zmámenej a&nbsp;divokej jako jelen v&nbsp;říji, vešel do&nbsp;pokoje můj dobrej známej Stach, taky soukromej detektiv, z&nbsp;našeho konkurenčního ústavu pana Sterna, kam se&nbsp;vobrátil pan Grot o&nbsp;pomoc, co&nbsp;se&nbsp;týká jeho paní, která prý má&nbsp;nějakou známost, a&nbsp;víc neřek než: »Aha, pan Stendler je&nbsp;in&nbsp;flagranti s&nbsp;paní Grotovou, gratuluji!« Zavřel zas tiše dveře a&nbsp;odešel. »Teď už&nbsp;je&nbsp;všechno jedno,« řekla paní Grotová, »nemusíte se&nbsp;tak rychle voblíkat, máte vedle mne dost místa.« »Mně se, milostpaní, právě jedná vo&nbsp;místo,« řekl jsem a&nbsp;už jsem ani nevěděl, co&nbsp;mluvím, jenom se&nbsp;pamatuji, že&nbsp;jsem něco mluvil o&nbsp;tom, že&nbsp;panují-li sváry mezi manžely, že&nbsp;tím utrpí taky vychování dítek.‘</span></p>
        <p class="chunk" data-nb-ref-number="73" data-nb-words="104" data-nb-chars="566"><span class="idea" data-nb-ref-number="73" id="idea73" data-nb-words="104" data-nb-chars="566">Potom ještě nám vyprávěl, jak se&nbsp;rychle voblíkal a&nbsp;jak vzal roha a&nbsp;jak si&nbsp;umínil, že&nbsp;to&nbsp;hned řekne svýmu šéfovi panu Chodounskýmu, ale že&nbsp;se&nbsp;šel na&nbsp;to&nbsp;posilnit, a&nbsp;než přišel, že&nbsp;už&nbsp;to&nbsp;bylo s&nbsp;křížkem po&nbsp;funuse. Zatím že&nbsp;už&nbsp;tam byl ten Stach z&nbsp;nařízení svýho šéfa pana Sterna, aby dal ránu panu Chodounskýmu, jaký to&nbsp;má&nbsp;zřízence svýho soukromýho detektivního ústavu, a&nbsp;ten zas nevěděl vo&nbsp;ničem lepším než poslat rychle pro manželku pana Stendlera, aby si&nbsp;to&nbsp;s&nbsp;ním spravila sama, když je&nbsp;někam poslán v&nbsp;úřední povinnosti a&nbsp;najdou ho&nbsp;z&nbsp;konkurenčního ústavu in&nbsp;flagranti.</span></p>
        <p class="chunk" data-nb-ref-number="74" data-nb-words="16" data-nb-chars="96"><span class="idea" data-nb-ref-number="74" id="idea74" data-nb-words="16" data-nb-chars="96">‚Vod tý&nbsp;doby,‘ říkal vždy pan Stendler, když na&nbsp;tohle přišla řeč, ‚mám ještě šišatější palici.‘“</span></p>
        <p class="chunk" data-nb-ref-number="75" data-nb-words="6" data-nb-chars="34"><span class="idea" data-nb-ref-number="75" id="idea75" data-nb-words="6" data-nb-chars="34">„Tedy hrajeme pět&nbsp;– deset?“ Hráli.</span></p>
        <p class="chunk" data-nb-ref-number="76" data-nb-words="14" data-nb-chars="78"><span class="idea" data-nb-ref-number="76" id="idea76" data-nb-words="14" data-nb-chars="78">Vlak zastavil se&nbsp;na&nbsp;stanici Mošon. Byl již večer a&nbsp;nikoho nepouštěli z&nbsp;vagónů.</span></p>
        <p class="chunk" data-nb-ref-number="77" data-nb-words="36" data-nb-chars="218"><span class="idea" data-nb-ref-number="77" id="idea77" data-nb-words="36" data-nb-chars="218">Když se&nbsp;hnuli, ozval se&nbsp;z&nbsp;jednoho vagónu silný hlas, jako by&nbsp;chtěl přehlušit rachocení vlaku. Nějaký voják z&nbsp;Kašperských Hor v&nbsp;nábožné náladě večera opěval hrozným řevem tichou noc, která se&nbsp;blížila k&nbsp;uherským rovinám:</span></p>
        <p class="chunk" data-nb-ref-number="78" data-nb-words="27" data-nb-chars="159"><em><span class="idea" data-nb-ref-number="78" id="idea78" data-nb-words="4" data-nb-chars="24">„Gute Nacht! Gute Nacht!<br></span>
<span class="idea" data-nb-ref-number="79" id="idea79" data-nb-words="4" data-nb-chars="27">Allen Müden sei’s gebracht.<br></span>
<span class="idea" data-nb-ref-number="80" id="idea80" data-nb-words="6" data-nb-chars="30">Neigt der Tag stille zur Ende,<br></span>
<span class="idea" data-nb-ref-number="81" id="idea81" data-nb-words="4" data-nb-chars="27">ruhen alle fleiß’gen Hände,<br></span>
<span class="idea" data-nb-ref-number="82" id="idea82" data-nb-words="5" data-nb-chars="27">bis der Morgen ist erwacht.<br></span>
<span class="idea" data-nb-ref-number="83" id="idea83" data-nb-words="4" data-nb-chars="24">Gute Nacht! Gute Nacht!“</span></em></p>
        <p class="chunk" data-nb-ref-number="79" data-nb-words="10" data-nb-chars="77"><span class="idea" data-nb-ref-number="84" id="idea84" data-nb-words="10" data-nb-chars="77">„Halt Maul, du&nbsp;Elender,“ přerušil někdo sentimentálního zpěváka, který umlkl.</span></p>
        <p class="chunk" data-nb-ref-number="80" data-nb-words="4" data-nb-chars="18"><span class="idea" data-nb-ref-number="85" id="idea85" data-nb-words="4" data-nb-chars="18">Stáhli ho&nbsp;od&nbsp;okna.</span></p>
        <p class="chunk" data-nb-ref-number="81" data-nb-words="52" data-nb-chars="315"><span class="idea" data-nb-ref-number="86" id="idea86" data-nb-words="52" data-nb-chars="315">Ale pilné ruce neodpočívaly až&nbsp;do&nbsp;rána. Stejně jako všude ve&nbsp;vlaku pod světlem svíček, tak i&nbsp;zde ve&nbsp;světle malé petrolejové lampy, zavěšené na&nbsp;stěně, hráli dál čapáry a&nbsp;Švejk, kdykoliv někdo tam spadl při rabování, prohlašoval, že&nbsp;je&nbsp;to&nbsp;nejspravedlivější hra, poněvadž každý může si&nbsp;vyměnit tolik karet, kolik chce.</span></p>
        <p class="chunk" data-nb-ref-number="82" data-nb-words="26" data-nb-chars="152"><span class="idea" data-nb-ref-number="87" id="idea87" data-nb-words="26" data-nb-chars="152">„Při kaufcviku,“ tvrdil Švejk, „musí se&nbsp;rabovat jenom eso a&nbsp;sedma, ale pak se&nbsp;můžeš vzdát. Vostatní karty rabovat nemusíš. To&nbsp;už&nbsp;děláš na&nbsp;svoje riziko.“</span></p>
        <p class="chunk" data-nb-ref-number="83" data-nb-words="8" data-nb-chars="62"><span class="idea" data-nb-ref-number="88" id="idea88" data-nb-words="8" data-nb-chars="62">„Dejme si&nbsp;zdravíčko,“ navrhoval za&nbsp;všeobecného souhlasu Vaněk.</span></p>
        <p class="chunk" data-nb-ref-number="84" data-nb-words="18" data-nb-chars="112"><span class="idea" data-nb-ref-number="89" id="idea89" data-nb-words="18" data-nb-chars="112">„Červená sedma,“ hlásil Švejk, snímaje karty. „Každý po&nbsp;pětníku a&nbsp;dává se&nbsp;po&nbsp;čtyrech. Dělejte, ať&nbsp;něco uhrajem.“</span></p>
        <p class="chunk" data-nb-ref-number="85" data-nb-words="37" data-nb-chars="209"><span class="idea" data-nb-ref-number="90" id="idea90" data-nb-words="37" data-nb-chars="209">A&nbsp;na tváři všech bylo vidět takovou spokojenost, jako kdyby vojny nebylo a&nbsp;oni nenalézali se&nbsp;ve&nbsp;vlaku, který je&nbsp;veze k&nbsp;pozici do&nbsp;velkých krvavých bitev a&nbsp;masakrů, ale v&nbsp;nějaké pražské kavárně za&nbsp;hracími stoly.</span></p>
        <p class="chunk" data-nb-ref-number="86" data-nb-words="34" data-nb-chars="190"><span class="idea" data-nb-ref-number="91" id="idea91" data-nb-words="34" data-nb-chars="190">„To jsem si&nbsp;nemyslel,“ řekl Švejk po&nbsp;jedné partii, „že když jsem šel na&nbsp;nic a&nbsp;měním všechny čtyry, že&nbsp;dostanu kočičáka (eso). Kampak jste se&nbsp;hrabali na&nbsp;mne s&nbsp;králem? Přebiju krále natotata.“</span></p>
        <p class="chunk" data-nb-ref-number="87" data-nb-words="16" data-nb-chars="106"><span class="idea" data-nb-ref-number="92" id="idea92" data-nb-words="16" data-nb-chars="106">A&nbsp;zatímco zde přebíjeli krále kočičákem, daleko na&nbsp;frontě králové mezi sebou přebíjeli se&nbsp;svými poddanými.</span></p>
        <p class="chunk" data-nb-ref-number="88" data-nb-words="62" data-nb-chars="401"><span class="idea" data-nb-ref-number="93" id="idea93" data-nb-words="62" data-nb-chars="401">Ve&nbsp;štábním vagóně, kde seděli důstojníci pochodového praporu, panovalo ze&nbsp;začátku jízdy podivné ticho. Většina důstojníků byla zahloubána do&nbsp;malé knihy v&nbsp;plátěné vazbě s&nbsp;nadpisem „Die Sünden der Väter. Novelle von Ludwig Ganghofer“ a&nbsp;všichni byli současně zabráni do&nbsp;čtení stránky 161. Hejtman Ságner, bataliónní velitel, stál u&nbsp;okna, v&nbsp;ruce držel tutéž knížku, maje ji&nbsp;taktéž otevřenu na&nbsp;stránce 161.</span></p>
        <p class="chunk" data-nb-ref-number="89" data-nb-words="24" data-nb-chars="149"><span class="idea" data-nb-ref-number="94" id="idea94" data-nb-words="24" data-nb-chars="149">Díval se&nbsp;na&nbsp;krajinu a&nbsp;přemýšlel, jak vlastně by&nbsp;všem co&nbsp;nejsrozumitelněji vysvětlil, co&nbsp;mají s&nbsp;tou knihou dělat. Bylo to&nbsp;vlastně nejpřísněji důvěrné.</span></p>
        <p class="chunk" data-nb-ref-number="90" data-nb-words="59" data-nb-chars="364"><span class="idea" data-nb-ref-number="95" id="idea95" data-nb-words="59" data-nb-chars="364">Důstojníci zatím přemýšleli o&nbsp;tom, že&nbsp;se&nbsp;plukovník Schröder zbláznil nadobro. Byl sice už&nbsp;dávno potrhlý, ale přec nedalo se&nbsp;očekávat, že&nbsp;ho&nbsp;to&nbsp;chytne tak najednou. Před odjezdem vlaku dal si&nbsp;je&nbsp;zavolat k&nbsp;poslednímu bešprechungu, při kterém jim sdělil, že&nbsp;každému patří po&nbsp;knize Die Sünden der Väter od&nbsp;Ludvíka Ganghofera, které dal odnésti do&nbsp;bataliónní kanceláře.</span></p>
        <p class="chunk" data-nb-ref-number="91" data-nb-words="83" data-nb-chars="536"><span class="idea" data-nb-ref-number="96" id="idea96" data-nb-words="83" data-nb-chars="536">„Pánové,“ řekl se&nbsp;strašně tajuplným výrazem, „nezapomeňte nikdy na&nbsp;stránku 161!“ Zahloubáni do&nbsp;té&nbsp;stránky, nemohli si&nbsp;z&nbsp;toho ničeho vybrat. Že&nbsp;nějaká Marta, na&nbsp;té&nbsp;stránce, přistoupila k&nbsp;psacímu stolu a&nbsp;vytáhla odtud nějakou roli a&nbsp;uvažovala hlasitě, že&nbsp;obecenstvo musí cítit soustrast s&nbsp;hrdinou role. Potom se&nbsp;ještě objevil na&nbsp;té&nbsp;stránce nějaký Albert, který neustále se&nbsp;snažil mluvit žertovně, což vytrženo z&nbsp;neznámého děje, který před tím předcházel, zdálo se&nbsp;takovou hovadinou, že&nbsp;nadporučík Lukáš překousl vzteky špičku na&nbsp;cigarety.</span></p>
        <p class="chunk" data-nb-ref-number="92" data-nb-words="17" data-nb-chars="104"><span class="idea" data-nb-ref-number="97" id="idea97" data-nb-words="17" data-nb-chars="104">„Zbláznil se, dědek,“ myslili si&nbsp;všichni, „s&nbsp;ním už&nbsp;je&nbsp;konec. Teď ho&nbsp;přeloží do&nbsp;ministerstva vojenství.“</span></p>
        <p class="chunk" data-nb-ref-number="93" data-nb-words="37" data-nb-chars="226"><span class="idea" data-nb-ref-number="98" id="idea98" data-nb-words="37" data-nb-chars="226">Hejtman Ságner se&nbsp;zvedl od&nbsp;okna, když si&nbsp;to&nbsp;v&nbsp;hlavě všechno dobře zkomponoval. Neměl přílišného pedagogického nadání, proto mu&nbsp;tak dlouho trvalo, než sestavil si&nbsp;v&nbsp;hlavě celý plán přednášky o&nbsp;významu stránky sto šedesáté prvé.</span></p>
        <p class="chunk" data-nb-ref-number="94" data-nb-words="22" data-nb-chars="141"><span class="idea" data-nb-ref-number="99" id="idea99" data-nb-words="22" data-nb-chars="141">Než začal vykládat, oslovil je&nbsp;„Meine Herren“, jako to&nbsp;dělal dědek plukovník, ačkoliv dřív, ještě než vlezli do&nbsp;vlaku, říkal jim „Kameraden“.</span></p>
        <p class="chunk" data-nb-ref-number="95" data-nb-words="26" data-nb-chars="156"><span class="idea" data-nb-ref-number="100" id="idea100" data-nb-words="26" data-nb-chars="156">„Also meine Herren…“ A&nbsp;jal se&nbsp;přednášet, že&nbsp;včera večer dostal od&nbsp;plukovníka instrukce týkající se&nbsp;stránky 161 v&nbsp;Die Sünden der Väter od&nbsp;Ludvíka Ganghofera.</span></p>
        <p class="chunk" data-nb-ref-number="96" data-nb-words="16" data-nb-chars="121"><span class="idea" data-nb-ref-number="101" id="idea101" data-nb-words="16" data-nb-chars="121">„Also meine Herren,“ pokračoval slavnostně, „zcela důvěrné informace týkající se&nbsp;nového systému šifrování depeší v&nbsp;poli.“</span></p>
        <p class="chunk" data-nb-ref-number="97" data-nb-words="11" data-nb-chars="74"><span class="idea" data-nb-ref-number="102" id="idea102" data-nb-words="11" data-nb-chars="74">Kadet Biegler vytáhl zápisník a&nbsp;tužku a&nbsp;řekl neobyčejně přičinlivým tónem:</span></p>
        <p class="chunk" data-nb-ref-number="98" data-nb-words="4" data-nb-chars="28"><span class="idea" data-nb-ref-number="103" id="idea103" data-nb-words="4" data-nb-chars="28">„Jsem hotov, pane hejtmane.“</span></p>
        <p class="chunk" data-nb-ref-number="99" data-nb-words="55" data-nb-chars="360"><span class="idea" data-nb-ref-number="104" id="idea104" data-nb-words="55" data-nb-chars="360">Všichni se&nbsp;podívali na&nbsp;toho hlupáka, jehož přičinlivost ve&nbsp;škole jednoročních dobrovolníků hraničila s&nbsp;blbostí. Šel dobrovolně na&nbsp;vojnu a&nbsp;vykládal hned při první příležitosti veliteli školy jednoročních dobrovolníků, když se&nbsp;seznamoval s&nbsp;domácími poměry žáků, že&nbsp;jeho předkové se&nbsp;psali původně Büglerové z&nbsp;Leutholdů a&nbsp;že měli v&nbsp;erbu čapí křídlo s&nbsp;rybím ocasem.</span></p>
        <p class="chunk" data-nb-ref-number="100" data-nb-words="99" data-nb-chars="626"><span class="idea" data-nb-ref-number="105" id="idea105" data-nb-words="99" data-nb-chars="626">Od&nbsp;té&nbsp;doby ho&nbsp;pojmenovali po&nbsp;jeho erbu a&nbsp;„čapí křídlo rybím ocasem“ bylo krutě pronásledováno a&nbsp;stalo se&nbsp;rázem nesympatickým, poněvadž to&nbsp;nijak nešlo dohromady k&nbsp;poctivému obchodu jeho otce se&nbsp;zaječími i&nbsp;králičími kůžemi, ačkoliv ten romantický nadšenec se&nbsp;poctivě přičiňoval, aby sežral celou vojenskou vědu, vynikl pilností a&nbsp;znalostí nejen všeho, co&nbsp;se&nbsp;mu&nbsp;k&nbsp;učení předkládalo, nýbrž ještě si&nbsp;sám hlavu zabedňoval čím dál tím více studiem spisů o&nbsp;vojenském umění a&nbsp;historii válečnictví, o&nbsp;čem vždy navazoval rozhovor, dokud nebyl usazen a&nbsp;zničen. V&nbsp;důstojnických kruzích považoval sám sebe za&nbsp;rovnocenného s&nbsp;vyššími šaržemi.</span></p>
        <p class="chunk" data-nb-ref-number="101" data-nb-words="45" data-nb-chars="283"><span class="idea" data-nb-ref-number="106" id="idea106" data-nb-words="45" data-nb-chars="283">„Sie, Kadett,“ řekl hejtman Ságner, „dokud vám nedovolím mlu­vit, tak mlčte, poněvadž se&nbsp;vás nikdo na&nbsp;nic neptal. Ostatně vy&nbsp;jste zatraceně chytrý voják. Nyní vám předkládám zcela důvěrné informace, a&nbsp;vy si&nbsp;je&nbsp;zapisujete do&nbsp;svého zápisníku. Při ztrátě notesu očekává vás polní soud.“</span></p>
        <p class="chunk" data-nb-ref-number="102" data-nb-words="20" data-nb-chars="119"><span class="idea" data-nb-ref-number="107" id="idea107" data-nb-words="20" data-nb-chars="119">Kadet Biegler měl ještě ke&nbsp;všemu ten zlozvyk, že&nbsp;se&nbsp;vždy snažil každého přesvědčit nějakou výmluvou, že&nbsp;to&nbsp;myslí dobře.</span></p>
        <p class="chunk" data-nb-ref-number="103" data-nb-words="30" data-nb-chars="214"><span class="idea" data-nb-ref-number="108" id="idea108" data-nb-words="30" data-nb-chars="214">„Poslušně hlásím, pane hejtmane,“ odpověděl, „že i&nbsp;při eventuelní ztrátě zápisníku nikdo nerozluští, co&nbsp;jsem napsal, neboť to&nbsp;stenografuji a&nbsp;mé zkratky nikdo po&nbsp;mně nepřečte. Užívám anglického systému stenografie.“</span></p>
        <p class="chunk" data-nb-ref-number="104" data-nb-words="15" data-nb-chars="97"><span class="idea" data-nb-ref-number="109" id="idea109" data-nb-words="15" data-nb-chars="97">Všichni se&nbsp;na&nbsp;něho podívali opovržlivě, hejtman Ságner máchl rukou a&nbsp;pokračoval ve&nbsp;své přednášce.</span></p>
        <p class="chunk" data-nb-ref-number="105" data-nb-words="87" data-nb-chars="549"><span class="idea" data-nb-ref-number="110" id="idea110" data-nb-words="87" data-nb-chars="549">„Zmínil jsem se&nbsp;již o&nbsp;novém způsobu šifrování depeší v&nbsp;poli, a&nbsp;jestli vám snad bylo nesrozumitelným, proč právě vám byla odporučena z&nbsp;novel Ludvíka Ganghofera Die Sünden der Väter str.&nbsp;161, jest to, pánové, klíč k&nbsp;nové šifrovací metodě, platné na&nbsp;základě nového nařízení štábu armádního sboru, ku&nbsp;kterému jsme přiděleni. Jak vám známo, je&nbsp;mnoho metod šifrování důležitých sdělení v&nbsp;poli. Nejnovější, které my&nbsp;používáme, jest číselná metoda doplňovací. Tím také odpadají minulého týdne doručené vám od&nbsp;štábu pluku šifry a&nbsp;poučení k&nbsp;jich odšifrování.“</span></p>
        <p class="chunk" data-nb-ref-number="106" data-nb-words="15" data-nb-chars="110"><span class="idea" data-nb-ref-number="111" id="idea111" data-nb-words="15" data-nb-chars="110">„Erzherzogs Albrechtsystem,“ zamumlal pro sebe snaživý kadet Biegler, „8922&nbsp;=&nbsp;R, převzatý z&nbsp;metody Gronfelda.“</span></p>
        <p class="chunk" data-nb-ref-number="107" data-nb-words="19" data-nb-chars="133"><span class="idea" data-nb-ref-number="112" id="idea112" data-nb-words="19" data-nb-chars="133">„Nový systém jest velice jednoduchý,“ zněl vagónem hlas hejt­manův. „Osobně obdržel jsem od&nbsp;pana plukovníka druhou knihu i&nbsp;informace.</span></p>
        <p class="chunk" data-nb-ref-number="108" data-nb-words="240" data-nb-chars="1388"><span class="idea" data-nb-ref-number="113" id="idea113" data-nb-words="240" data-nb-chars="1388">Máme-li například dostat rozkaz: ‚Auf der Kote 228, Mas­chinen­gewehrfeuer linksrichten,‘ obdržíme, pánové, tuto depeši: ‚Sache&nbsp;– mit&nbsp;– uns&nbsp;– das&nbsp;– wir&nbsp;– aufsehen&nbsp;– in&nbsp;– die&nbsp;– versprachen&nbsp;– die&nbsp;– Martha&nbsp;– dich&nbsp;– das&nbsp;– ängstlich&nbsp;– dann&nbsp;– wir&nbsp;– Martha&nbsp;– wir&nbsp;– den&nbsp;– wir&nbsp;– Dank&nbsp;– wohl&nbsp;– Regiekollegium&nbsp;– Ende&nbsp;– wir&nbsp;– versprachen&nbsp;– wir&nbsp;– gebessert&nbsp;– versprachen&nbsp;– wirklich&nbsp;– denke&nbsp;– Idee&nbsp;– ganz&nbsp;– herrscht&nbsp;– Stimme&nbsp;– letzten.‘ Tedy náramně jednoduché beze všech zbytečných kombinací. Od&nbsp;štábu po&nbsp;telefonu na&nbsp;batalión, batalión po&nbsp;telefonu na&nbsp;kumpanie. Obdržev velitel tuto šifrovanou depeši, rozluští ji&nbsp;tímto způsobem. Vezme Die Sünden der Väter, otevře si&nbsp;str.&nbsp;161 a&nbsp;začne seshora hledat na&nbsp;protější straně 160 slovo Sache. Prosím, pánové. Poprvé jest Sache na&nbsp;str.&nbsp;160 ve&nbsp;větním pořadí 52.&nbsp;slovem, tedy na&nbsp;protější straně 161 vyhledá se&nbsp;dvaapadesáté písmeno seshora. Všimněte si, že&nbsp;je&nbsp;to&nbsp;<em>A</em>. Dalším slovem v&nbsp;depeši je&nbsp;mit. Jest to&nbsp;na&nbsp;stránce 160 ve&nbsp;větním pořadí 7.&nbsp;slovo, odpovídající 7.&nbsp;hlásce na&nbsp;stránce 161, písmence <em>u</em>. Potom přijde uns, to&nbsp;jest, sledujte mě&nbsp;prosím bedlivě, 88.&nbsp;slovo, odpovídající 88.&nbsp;písmence na&nbsp;protější 161.&nbsp;straně, kterou jest <em>f</em>, a&nbsp;máme rozluštěno <em>Auf</em>. A&nbsp;tak pokračujeme, až&nbsp;zjistíme rozkaz: ‚Na kótě 228 řídit oheň strojních pušek nalevo.‘ Velice důmyslné, pánové, jednoduché a&nbsp;nemožné rozšifrovat bez klíče: 161.&nbsp;str., Ludvík Ganghofer: ‚Die Sünden der Väter‘.“</span></p>
        <p class="chunk" data-nb-ref-number="109" data-nb-words="22" data-nb-chars="152"><span class="idea" data-nb-ref-number="114" id="idea114" data-nb-words="22" data-nb-chars="152">Všichni mlčky prohlíželi si&nbsp;nešťastné stránky a&nbsp;nějak se&nbsp;nad tím povážlivě zamyslili. Panovalo chvíli ticho, až&nbsp;najednou vykřikl ustaraně kadet Biegler:</span></p>
        <p class="chunk" data-nb-ref-number="110" data-nb-words="10" data-nb-chars="67"><span class="idea" data-nb-ref-number="115" id="idea115" data-nb-words="10" data-nb-chars="67">„Herr Hauptmann, ich melde gehorsam: Jesus Maria! Es&nbsp;stimmt nicht!“</span></p>
        <p class="chunk" data-nb-ref-number="111" data-nb-words="6" data-nb-chars="33"><span class="idea" data-nb-ref-number="116" id="idea116" data-nb-words="6" data-nb-chars="33">A&nbsp;bylo to&nbsp;opravdu velice záhadné.</span></p>
        <p class="chunk" data-nb-ref-number="112" data-nb-words="26" data-nb-chars="163"><span class="idea" data-nb-ref-number="117" id="idea117" data-nb-words="26" data-nb-chars="163">Ať&nbsp;se&nbsp;namáhali, jak chtěli, nikdo kromě hejtmana Ságnera nenašel na&nbsp;stránce 160 ona slova a&nbsp;na protější straně 161, kterou začínal klíč, jemu odpovídající písmeny.</span></p>
        <p class="chunk" data-nb-ref-number="113" data-nb-words="34" data-nb-chars="202"><span class="idea" data-nb-ref-number="118" id="idea118" data-nb-words="34" data-nb-chars="202">„Meine Herren,“ zakoktal hejtman Ságner, když se&nbsp;přesvědčil, že&nbsp;zoufalý výkřik kadeta Bieglera odpovídá pravdě, „co se&nbsp;to&nbsp;jen stalo? V&nbsp;mém Ganghoferovi ‚Die Sünden der Väter‘ je&nbsp;to, a&nbsp;ve vašem to&nbsp;není?“</span></p>
        <p class="chunk" data-nb-ref-number="114" data-nb-words="73" data-nb-chars="430"><span class="idea" data-nb-ref-number="119" id="idea119" data-nb-words="73" data-nb-chars="430">„Dovolte, pane hejtmane,“ ozval se&nbsp;opět kadet Biegler. „Dovoluji si&nbsp;upozornit, že&nbsp;román Ludvíka Ganghofera má&nbsp;dva díly. Račte se&nbsp;prosím přesvědčit na&nbsp;první titulní straně: ‚Roman in&nbsp;zwei Bänden‘. My&nbsp;máme <em>I.&nbsp;díl</em> a&nbsp;vy máte <em>II.&nbsp;díl</em>,“ pokračoval důkladný kadet Biegler, „je proto nabíledni, že&nbsp;naše 160. i&nbsp;161. stránka neodpovídá vaší. My&nbsp;tam máme zcela něco jiného. První slovo rozšifrované depeše má&nbsp;být u&nbsp;vás <em>Auf</em>, a&nbsp;nám vyšlo <em>Heu</em>!“</span></p>
        <p class="chunk" data-nb-ref-number="115" data-nb-words="13" data-nb-chars="73"><span class="idea" data-nb-ref-number="120" id="idea120" data-nb-words="13" data-nb-chars="73">Všem bylo nyní zcela jasno, že&nbsp;Biegler není snad přece jen takový hlupák.</span></p>
        <p class="chunk" data-nb-ref-number="116" data-nb-words="68" data-nb-chars="361"><span class="idea" data-nb-ref-number="121" id="idea121" data-nb-words="68" data-nb-chars="361">„Já mám II.&nbsp;díl ze&nbsp;štábu brigády,“ řekl hejtman Ságner, „a&nbsp;patrně se&nbsp;zde jedná o&nbsp;omyl. Pan plukovník objednal pro vás I.&nbsp;díl. Dle všeho,“ pokračoval tak, jako by&nbsp;to&nbsp;bylo přesné a&nbsp;jasné a&nbsp;on to&nbsp;věděl už&nbsp;dávno předtím, než měl svou přednášku o&nbsp;velmi jednoduchém způsobu šifrování, „spletli to&nbsp;ve&nbsp;štábu brigády. Neudali pluku, že&nbsp;jde o&nbsp;II.&nbsp;díl, a&nbsp;tak se&nbsp;to&nbsp;stalo.“</span></p>
        <p class="chunk" data-nb-ref-number="117" data-nb-words="24" data-nb-chars="155"><span class="idea" data-nb-ref-number="122" id="idea122" data-nb-words="24" data-nb-chars="155">Kadet Biegler se&nbsp;mezitím díval vítězně po&nbsp;všech a&nbsp;poručík Dub pošeptal nadporučíkovi Lukášovi, že&nbsp;to&nbsp;‚čapí křídlo s&nbsp;rybím ocasem‘ sjelo Ságnera jaksepatří.</span></p>
        <p class="chunk" data-nb-ref-number="118" data-nb-words="24" data-nb-chars="163"><span class="idea" data-nb-ref-number="123" id="idea123" data-nb-words="24" data-nb-chars="163">„Podivný případ, pánové,“ ozval se&nbsp;opět hejtman Ságner, jako by&nbsp;chtěl navázat rozmluvu, poněvadž to&nbsp;ticho bylo velice trapné. „V&nbsp;brigádní kanceláři jsou omezenci.“</span></p>
        <p class="chunk" data-nb-ref-number="119" data-nb-words="82" data-nb-chars="567"><span class="idea" data-nb-ref-number="124" id="idea124" data-nb-words="82" data-nb-chars="567">„Dovoluji si&nbsp;podotknout,“ ozval se&nbsp;opět neúnavný kadet Biegler, který opět se&nbsp;chtěl pochlubit svými rozumy, „že podobné věci důvěrného, přísně důvěrného rázu neměly by&nbsp;od&nbsp;divize jít kanceláří brigády. Předmět týkající se&nbsp;nejdůvěrnější záležitosti armádního sboru mohl by&nbsp;být oznámen přísně důvěrným oběžníkem jedině velitelům částí divizí i&nbsp;brigád, pluků. Znám systémy šifer, které byly používány ve&nbsp;válkách o&nbsp;Sardinii a&nbsp;Savojsko, v&nbsp;anglo-francouzské kumpanii u&nbsp;Sevastopolu, při povstání boxerů v&nbsp;Číně i&nbsp;za poslední rusko-japonské války. Systémy tyto byly předávány…“</span></p>
        <p class="chunk" data-nb-ref-number="120" data-nb-words="64" data-nb-chars="418"><span class="idea" data-nb-ref-number="125" id="idea125" data-nb-words="64" data-nb-chars="418">„Nám starého kozla na&nbsp;tom záleží, kadete Bieglere,“ s&nbsp;výrazem opovržení a&nbsp;nelibosti řekl hejtman Ságner; „je jisto, že&nbsp;systém, o&nbsp;který šla řeč a&nbsp;který jsem vám vysvětloval, je&nbsp;nejen jeden z&nbsp;nejlepších, ale můžeme říct nedostižitelných. Všechna oddělení pro protišpionáž našich nepřátelských štábů mohou jíti na&nbsp;hrnec. Kdyby se&nbsp;rozkrájeli, nepřečtou naše šifry. Jest to&nbsp;něco zcela nového. Tyto šifry nemají předchůdce.“</span></p>
        <p class="chunk" data-nb-ref-number="121" data-nb-words="5" data-nb-chars="40"><span class="idea" data-nb-ref-number="126" id="idea126" data-nb-words="5" data-nb-chars="40">Snaživý kadet Biegler významně zakašlal.</span></p>
        <p class="chunk" data-nb-ref-number="122" data-nb-words="116" data-nb-chars="828"><span class="idea" data-nb-ref-number="127" id="idea127" data-nb-words="116" data-nb-chars="828">„Dovoluji si,“ řekl, „pane hejtmane, upozorniti na&nbsp;knihu Kerick­hoffovu o&nbsp;vojenském šifrování. Knihu tu&nbsp;může si&nbsp;každý objednat ve&nbsp;vydavatelstvu Vojenského naučného slovníku. Jest tam důkladně popsána, pane hejtmane, metoda, o&nbsp;které jste nám vypravoval. Vynálezcem jejím je&nbsp;plukovník Kircher, sloužící za&nbsp;Napoleona I. ve&nbsp;vojsku saském. Kircherovo šifrování slovy, pane hejtmane. Každé slovo depeše se&nbsp;vykládá na&nbsp;protější stránce klíče. Metoda ta&nbsp;zdokonalena nadporučíkem Fleissnerem v&nbsp;knize ‚Handbuch der militärischen Kryptographie‘, kterou si&nbsp;každý může koupit v&nbsp;nakladatelství Vojenské akademie ve&nbsp;Vídeňském Novém Městě. Prosím, pane hejtmane.“ Kadet Biegler sáhl do&nbsp;ručního kufříku a&nbsp;vytáhl knížku, o&nbsp;které mluvil, a&nbsp;pokračoval: „Fleissner udává týž příklad, prosím račte se&nbsp;všichni přesvědčit. Týž příklad, jak jsme slyšeli:</span></p>
        <p class="chunk" data-nb-ref-number="123" data-nb-words="7" data-nb-chars="60"><span class="idea" data-nb-ref-number="128" id="idea128" data-nb-words="7" data-nb-chars="60"><em>Depeše: Auf der Kote 228, Maschinengewehrfeuer linksrichten.</em></span></p>
        <p class="chunk" data-nb-ref-number="124" data-nb-words="9" data-nb-chars="61"><span class="idea" data-nb-ref-number="129" id="idea129" data-nb-words="9" data-nb-chars="61"><em>Klíč: Ludwig Ganghofer: ‚Die Sünden der Väter‘. Zweiter Band.</em></span></p>
        <p class="chunk" data-nb-ref-number="125" data-nb-words="26" data-nb-chars="146"><span class="idea" data-nb-ref-number="130" id="idea130" data-nb-words="26" data-nb-chars="146">A&nbsp;podívejte se&nbsp;prosím dále: Šifra ‚Sache mit uns das wir aufsehen in&nbsp;die versprachen die Martha…‘ a&nbsp;tak dále. Právě jak jsme před chvílí slyšeli.“</span></p>
        <p class="chunk" data-nb-ref-number="126" data-nb-words="15" data-nb-chars="87"><span class="idea" data-nb-ref-number="131" id="idea131" data-nb-words="15" data-nb-chars="87">Proti tomu se&nbsp;nedalo nic namítat. To&nbsp;usmrkané ‚čapí křídlo s&nbsp;rybím ocasem‘ mělo pravdu.</span></p>
        <p class="chunk" data-nb-ref-number="127" data-nb-words="21" data-nb-chars="126"><span class="idea" data-nb-ref-number="132" id="idea132" data-nb-words="21" data-nb-chars="126">Ve&nbsp;štábu armády si&nbsp;někdo z&nbsp;pánů generálů ulehčil práci. Objevil Fleissnerovu knihu o&nbsp;vojenském šifrování, a&nbsp;už to&nbsp;bylo hotovo.</span></p>
        <p class="chunk" data-nb-ref-number="128" data-nb-words="33" data-nb-chars="195"><span class="idea" data-nb-ref-number="133" id="idea133" data-nb-words="33" data-nb-chars="195">Po&nbsp;celou tu&nbsp;dobu bylo vidět, že&nbsp;nadporučík Lukáš přemáhá jakési divné duševní rozčilení. Kousal se&nbsp;do&nbsp;pysku, chtěl něco říct, ale nakonec počal mluvit o&nbsp;něčem jiném, než bylo jeho prvním úmyslem.</span></p>
        <p class="chunk" data-nb-ref-number="129" data-nb-words="69" data-nb-chars="419"><span class="idea" data-nb-ref-number="134" id="idea134" data-nb-words="69" data-nb-chars="419">„Nesmí se&nbsp;to&nbsp;brát tak tragicky,“ řekl s&nbsp;podivnými rozpaky, „během našeho pobytu v&nbsp;lágru v&nbsp;Brucku nad Litavou změnilo se&nbsp;již několik systémů šifrování depeší. Nežli přijedeme na&nbsp;frontu, tak zas budou nové systémy, ale myslím, že&nbsp;v&nbsp;poli není čas na&nbsp;luštění takových kryptogramů. Než by&nbsp;kdokoliv z&nbsp;nás rozluštil podobný šifrovaný příklad, dávno už&nbsp;by&nbsp;bylo po&nbsp;kumpanii, bataliónu i&nbsp;po brigádě. Praktického významu to&nbsp;nemá!“</span></p>
        <p class="chunk" data-nb-ref-number="130" data-nb-words="6" data-nb-chars="43"><span class="idea" data-nb-ref-number="135" id="idea135" data-nb-words="6" data-nb-chars="43">Hejtman Ságner velice nerad přikývl hlavou.</span></p>
        <p class="chunk" data-nb-ref-number="131" data-nb-words="41" data-nb-chars="241"><span class="idea" data-nb-ref-number="136" id="idea136" data-nb-words="41" data-nb-chars="241">„V&nbsp;praxi,“ pravil, „alespoň pokud se&nbsp;týče mých zkušeností ze&nbsp;srbského bojiště, neměl nikdo času na&nbsp;luštění šifer. Neříkám, že&nbsp;by&nbsp;šifry neměly významu při delším pobytu v&nbsp;zákopech, když se&nbsp;zakopáme a&nbsp;čekáme. Že&nbsp;se&nbsp;šifry mění, je&nbsp;také pravda.“</span></p>
        <p class="chunk" data-nb-ref-number="132" data-nb-words="6" data-nb-chars="38"><span class="idea" data-nb-ref-number="137" id="idea137" data-nb-words="6" data-nb-chars="38">Hejtman Ságner ustupoval na&nbsp;celé čáře:</span></p>
        <p class="chunk" data-nb-ref-number="133" data-nb-words="46" data-nb-chars="279"><span class="idea" data-nb-ref-number="138" id="idea138" data-nb-words="46" data-nb-chars="279">„Velkou část viny na&nbsp;tom, že&nbsp;se&nbsp;dnes od&nbsp;štábů na&nbsp;pozici čím dále tím méně používá šifer, je&nbsp;to, že&nbsp;naše polní telefony nejsou přesné a&nbsp;nereprodukují, zejména při dělostřeleckém ohni, jasně jednotlivé slabiky. Vy&nbsp;prostě neslyšíte ničeho a&nbsp;způsobuje to&nbsp;zbytečný chaos.“ Odmlčel se.</span></p>
        <p class="chunk" data-nb-ref-number="134" data-nb-words="16" data-nb-chars="87"><span class="idea" data-nb-ref-number="139" id="idea139" data-nb-words="16" data-nb-chars="87">„Zmatek je&nbsp;to&nbsp;nejhorší, co&nbsp;může být v&nbsp;poli, pánové,“ dodal ještě prorocky a&nbsp;odmlčel se.</span></p>
        <p class="chunk" data-nb-ref-number="135" data-nb-words="22" data-nb-chars="137"><span class="idea" data-nb-ref-number="140" id="idea140" data-nb-words="22" data-nb-chars="137">„Za chvíli,“ řekl dívaje se&nbsp;oknem, „jsme v&nbsp;Rábu. Meine Herren! Mužstvo zde dostane po&nbsp;patnácti dekách uherského salámu. Půl hodiny rast.“</span></p>
        <p class="chunk" data-nb-ref-number="136" data-nb-words="4" data-nb-chars="23"><span class="idea" data-nb-ref-number="141" id="idea141" data-nb-words="4" data-nb-chars="23">Podíval se&nbsp;na&nbsp;maršrútu:</span></p>
        <p class="chunk" data-nb-ref-number="137" data-nb-words="28" data-nb-chars="190"><span class="idea" data-nb-ref-number="142" id="idea142" data-nb-words="28" data-nb-chars="190">„Ve 4.12 se&nbsp;odjíždí. Ve&nbsp;3.58 všechno ve&nbsp;vagónech. Tedy vystupuje se&nbsp;po&nbsp;kumpaniích. Jedenáctá a&nbsp;tak dále. Zugsweise, Direktion Verpflegungsmagazin No&nbsp;6. Kontrola při vydávání: kadet Biegler.“</span></p>
        <p class="chunk" data-nb-ref-number="138" data-nb-words="12" data-nb-chars="81"><span class="idea" data-nb-ref-number="143" id="idea143" data-nb-words="12" data-nb-chars="81">Všichni se&nbsp;podívali na&nbsp;kadeta Bieglera s&nbsp;pohledem: „Budeš mít vojnu, holobrádku.“</span></p>
        <p class="chunk" data-nb-ref-number="139" data-nb-words="45" data-nb-chars="289"><span class="idea" data-nb-ref-number="144" id="idea144" data-nb-words="45" data-nb-chars="289">Ale snaživý kadet Biegler vytáhl již z&nbsp;kufříku arch papíru, pravítko, nalinkoval si&nbsp;arch, rozdělil na&nbsp;maršové roty a&nbsp;tázal se&nbsp;velitelů jednotlivých rot po&nbsp;stavu mužstva, z&nbsp;kterých žádný to&nbsp;nevěděl nazpaměť a&nbsp;mohli Bieglerovi dát požadované číslice dle nejasných poznámek ve&nbsp;svých notesích.</span></p>
        <p class="chunk" data-nb-ref-number="140" data-nb-words="24" data-nb-chars="155"><span class="idea" data-nb-ref-number="145" id="idea145" data-nb-words="24" data-nb-chars="155">Hejtman Ságner mezitím počal ze&nbsp;zoufalství číst nešťastnou knihu „Hříchy otců“, a&nbsp;když vlak stanul na&nbsp;nádraží v&nbsp;Rábu, sklapl přečtené stránky a&nbsp;poznamenal:</span></p>
        <p class="chunk" data-nb-ref-number="141" data-nb-words="5" data-nb-chars="40"><span class="idea" data-nb-ref-number="146" id="idea146" data-nb-words="5" data-nb-chars="40">„Tenhle Ludwig Ganghofer nepíše špatně.“</span></p>
        <p class="chunk" data-nb-ref-number="142" data-nb-words="16" data-nb-chars="90"><span class="idea" data-nb-ref-number="147" id="idea147" data-nb-words="16" data-nb-chars="90">Nadporučík Lukáš první vyřítil se&nbsp;ze&nbsp;štábního vagónu a&nbsp;šel k&nbsp;vagónu, kde nalézal se&nbsp;Švejk.</span></p>
        <p class="chunk" data-nb-ref-number="143" data-nb-words="89" data-nb-chars="505"><span class="idea" data-nb-ref-number="148" id="idea148" data-nb-words="89" data-nb-chars="505">Švejk i&nbsp;ostatní již dávno přestali hrát karty a&nbsp;sluha nadporučíka Lukáše Baloun měl již takový hlad, že&nbsp;se&nbsp;počal bouřit proti vojenské vrchnosti a&nbsp;vykládat, že&nbsp;ví&nbsp;velice dobře, jak páni oficíři si&nbsp;dávají do&nbsp;mouly. Je&nbsp;to&nbsp;horší, než když byla robota. Dřív že&nbsp;tomu tak na&nbsp;vojně nebylo. To&nbsp;že&nbsp;se&nbsp;ještě, jak jeho dědeček říkává doma na&nbsp;výměnku, oficíři za&nbsp;šestašedesáté války dělili s&nbsp;vojáky o&nbsp;slepice a&nbsp;chleba. Jeho nářku nebylo konce, až&nbsp;konečně Švejk uznal za&nbsp;dobré pochválit stav vojenský za&nbsp;nynější války.</span></p>
        <p class="chunk" data-nb-ref-number="144" data-nb-words="181" data-nb-chars="975"><span class="idea" data-nb-ref-number="149" id="idea149" data-nb-words="181" data-nb-chars="975">„Ty máš nějakýho mladýho dědečka,“ řekl přívětivě, když dojeli do&nbsp;Rábu, „kerej se&nbsp;dovede pamatovat jen na&nbsp;tu&nbsp;vojnu v&nbsp;66.&nbsp;roce. To&nbsp;já&nbsp;znám nějakýho Ronovskýho a&nbsp;ten měl dědečka, kerej byl v&nbsp;Itálii ještě za&nbsp;roboty a&nbsp;sloužil tam svejch dvanáct let a&nbsp;domů přišel jako kaprál. A&nbsp;neměl žádnou práci, tak ho&nbsp;vzal, toho dědečka, jeho otec k&nbsp;sobě do&nbsp;služby. A&nbsp;tenkrát jednou jeli na&nbsp;robotu svážet pařezy a&nbsp;jeden takovej pařez, jak nám vykládal ten dědeček, co&nbsp;sloužil u&nbsp;svýho tatíka, byl jako habán, a&nbsp;tak s&nbsp;ním nemohli ani hnout. A&nbsp;von jako řek: ‚Nechme ho&nbsp;tady, potvoru, kdo se&nbsp;s&nbsp;ním bude dřít.‘ A&nbsp;hajnej, který to&nbsp;slyšel, začal křičet a&nbsp;zdvih hůl, že&nbsp;musí ten pařez naložit. A&nbsp;ten dědeček toho našeho Ronovskýho neřek nic jiného než: ‚Ty mlacáku jeden, já&nbsp;jsem starej vysloužilej voják.‘ Ale za&nbsp;tejden dostal vobsílku a&nbsp;musel rukovat zas do&nbsp;Itálie, a&nbsp;tam byl zas deset let a&nbsp;psal domů, že&nbsp;toho hajnýho, až&nbsp;se&nbsp;vrátí, bácne po&nbsp;hlavě sekyrou. To&nbsp;bylo jen štěstí, že&nbsp;ten hajnej umřel.“</span></p>
        <p class="chunk" data-nb-ref-number="145" data-nb-words="8" data-nb-chars="51"><span class="idea" data-nb-ref-number="150" id="idea150" data-nb-words="8" data-nb-chars="51">Ve&nbsp;dveřích vagónu se&nbsp;vtom objevil nadporučík Lukáš.</span></p>
        <p class="chunk" data-nb-ref-number="146" data-nb-words="15" data-nb-chars="95"><span class="idea" data-nb-ref-number="151" id="idea151" data-nb-words="15" data-nb-chars="95">„Švejku, pojďte sem,“ řekl, „nechte si&nbsp;vaše pitomé výklady a&nbsp;raději mně pojďte něco vysvětlit.“</span></p>
        <p class="chunk" data-nb-ref-number="147" data-nb-words="6" data-nb-chars="48"><span class="idea" data-nb-ref-number="152" id="idea152" data-nb-words="6" data-nb-chars="48">„Beze všeho, poslušně hlásím, pane obrlajtnant.“</span></p>
        <p class="chunk" data-nb-ref-number="148" data-nb-words="12" data-nb-chars="85"><span class="idea" data-nb-ref-number="153" id="idea153" data-nb-words="12" data-nb-chars="85">Nadporučík Lukáš odváděl Švejka a&nbsp;pohled, kterým ho&nbsp;sledoval, byl velice podezřívavý.</span></p>
        <p class="chunk" data-nb-ref-number="149" data-nb-words="32" data-nb-chars="244"><span class="idea" data-nb-ref-number="154" id="idea154" data-nb-words="32" data-nb-chars="244">Nadporučík Lukáš během celé přednášky hejtmana Ságnera, která skončila takovým fiaskem, dopracoval se&nbsp;k&nbsp;jisté detektivní schopnosti, k&nbsp;čemuž nebylo třeba mnoho obzvláštních kombinací, neboť den před odjezdem hlásil Švejk nadporučíkovi Lukášovi:</span></p>
        <p class="chunk" data-nb-ref-number="150" data-nb-words="15" data-nb-chars="107"><span class="idea" data-nb-ref-number="155" id="idea155" data-nb-words="15" data-nb-chars="107">„Pane obrlajtnant, na&nbsp;batalióně jsou nějaký knížky pro pány lajtnanty. Vodnes jsem je&nbsp;z&nbsp;regimentskanclaje.“</span></p>
        <p class="chunk" data-nb-ref-number="151" data-nb-words="24" data-nb-chars="148"><span class="idea" data-nb-ref-number="156" id="idea156" data-nb-words="24" data-nb-chars="148">Proto když přešli druhé koleje, nadporučík Lukáš přímo se&nbsp;otázal, když zašli za&nbsp;vyhaslou lokomotivu, která čekala již týden na&nbsp;nějaký vlak s&nbsp;municí:</span></p>
        <p class="chunk" data-nb-ref-number="152" data-nb-words="8" data-nb-chars="46"><span class="idea" data-nb-ref-number="157" id="idea157" data-nb-words="8" data-nb-chars="46">„Švejku, jak to&nbsp;bylo tenkrát s&nbsp;těmi knížkami?“</span></p>
        <p class="chunk" data-nb-ref-number="153" data-nb-words="69" data-nb-chars="405"><span class="idea" data-nb-ref-number="158" id="idea158" data-nb-words="69" data-nb-chars="405">„Poslušně hlásím, pane obrlajtnant, že&nbsp;je&nbsp;to&nbsp;moc dlouhá historie, a&nbsp;vy se&nbsp;vždy ráčíte rozčilovat, když vám všechno dopodrobna vypravuju. Jako tenkrát, když jste mně chtěl dát ten pohlavek, když jste roztrhal ten přípis týkající se&nbsp;válečné půjčky a&nbsp;já vám vyprávěl, že&nbsp;jsem čet jednou v&nbsp;nějakej knížce, že&nbsp;dřív, když byla vojna, tak lidi museli platit z&nbsp;voken, za&nbsp;každý vokno dvacetník, z&nbsp;husí taky tolik…“</span></p>
        <p class="chunk" data-nb-ref-number="154" data-nb-words="35" data-nb-chars="244"><span class="idea" data-nb-ref-number="159" id="idea159" data-nb-words="35" data-nb-chars="244">„Takhle bychom nebyli hotovi, Švejku,“ řekl nadporučík Lukáš, pokračuje ve&nbsp;výslechu, přičemž si&nbsp;předsevzal, že&nbsp;to&nbsp;nejpřísněji důvěrné musí být přirozeně úplně skryto, aby ten holomek Švejk nedělal zas z&nbsp;toho nějakou potřebu. „Znáte Ganghofera?“</span></p>
        <p class="chunk" data-nb-ref-number="155" data-nb-words="8" data-nb-chars="41"><span class="idea" data-nb-ref-number="160" id="idea160" data-nb-words="8" data-nb-chars="41">„Čím má&nbsp;bejt?“ otázal se&nbsp;Švejk se&nbsp;zájmem.</span></p>
        <p class="chunk" data-nb-ref-number="156" data-nb-words="10" data-nb-chars="73"><span class="idea" data-nb-ref-number="161" id="idea161" data-nb-words="10" data-nb-chars="73">„Je to&nbsp;německý spisovatel, vy&nbsp;chlape pitomá,“ odpověděl nadporučík Lukáš.</span></p>
        <p class="chunk" data-nb-ref-number="157" data-nb-words="98" data-nb-chars="617"><span class="idea" data-nb-ref-number="162" id="idea162" data-nb-words="98" data-nb-chars="617">„Namouduši, pane obrlajtnant,“ řekl Švejk s&nbsp;výrazem mučed­níka, „já žádnýho německýho spisovatele osobně neznám. Já&nbsp;jsem znal jenom jednoho českýho spisovatele osobně, nějakýho Hájka Ladislava z&nbsp;Domažlic. Von byl redaktorem Světa zvířat a&nbsp;já mu&nbsp;jednou prodal takovýho voříška za&nbsp;čistokrevnýho špice. To&nbsp;byl moc veselej pán a&nbsp;hodnej. Chodil do&nbsp;jedný hospody a&nbsp;tam čet vždycky svoje povídky, takový smutný, až&nbsp;se&nbsp;všichni řehtali, a&nbsp;von potom plakal a&nbsp;platil za&nbsp;všechny v&nbsp;hospodě a&nbsp;museli jsme mu&nbsp;zpívat: ‚Domažlická brána pěkně malůvaná, kdo tu&nbsp;bránu malůval, ten panenky milůval… ten huž tady není, huž je&nbsp;zahrabaný…‘“</span></p>
        <p class="chunk" data-nb-ref-number="158" data-nb-words="63" data-nb-chars="359"><span class="idea" data-nb-ref-number="163" id="idea163" data-nb-words="63" data-nb-chars="359">„Vždyť nejste na&nbsp;divadle, řvete jako operní zpěvák, Švejku,“ ulekaně ozval se&nbsp;nadporučík Lukáš, když Švejk zazpíval poslední větu <em>Ten huž tady není, huž je&nbsp;zahrabaný.</em> „Na to&nbsp;jsem se&nbsp;vás netázal. Chtěl jsem jen vědět, zdali jste si&nbsp;všiml, že&nbsp;ty&nbsp;knížky, o&nbsp;kterých jste se&nbsp;vy&nbsp;mně sám zmiňoval, byly od&nbsp;Ganghofera.&nbsp;– Co&nbsp;je&nbsp;tedy s&nbsp;těmi knížkami?“ vybouchl zlostně.</span></p>
        <p class="chunk" data-nb-ref-number="159" data-nb-words="194" data-nb-chars="1224"><span class="idea" data-nb-ref-number="164" id="idea164" data-nb-words="194" data-nb-chars="1224">„S&nbsp;těmi, co&nbsp;jsem odnesl z&nbsp;regimentskanclaje na&nbsp;batalión?“ otázal se&nbsp;Švejk. „Ty byly vopravdu vod toho sepsaný, vo&nbsp;kterým jste se&nbsp;mě&nbsp;ptal, jestli ho&nbsp;neznám, pane obrlajtnant. Já&nbsp;jsem dostal telefonogram přímo z&nbsp;regimentskanceláře. Voni totiž chtěli ty&nbsp;knížky poslat na&nbsp;batalionskanclaj, ale všichni tam byli pryč i&nbsp;s&nbsp;dienstführendrem, poněvadž museli bejt v&nbsp;kantýně, když se&nbsp;jede na&nbsp;front, a&nbsp;poněvadž žádnej neví, jestli bude ještě někdy sedět v&nbsp;kantýně. Voni tedy tam byli, pane obrlajtnant, byli a&nbsp;pili, nikde po&nbsp;telefonu ani ode všech druhejch marškumpaček nemohli nikoho sehnat, ale poněvadž vy&nbsp;jste mně přikázal, abych zatím byl jako ordonanc u&nbsp;telefonu, než k&nbsp;nám přidělí telefonistu Chodounského, tak jsem seděl, čekal, až&nbsp;došla taky na&nbsp;mě&nbsp;řada. Z&nbsp;regimentskanclaje nadávali, že&nbsp;se&nbsp;nikde nemohou dozvonit, že&nbsp;je&nbsp;telefonogram, aby si&nbsp;maršbatalionskanclaj vyzdvihla v&nbsp;regimentskanclaj nějaký knížky pro pány oficíry od&nbsp;celého maršbaťáku. Poněvadž vím, pane obrlajtnant, že&nbsp;se&nbsp;na&nbsp;vojně musí jednat rychle, tak jsem telefonoval na&nbsp;regimentskanclaj, že&nbsp;sám ty&nbsp;knížky vyzvednu a&nbsp;že je&nbsp;odnesu do&nbsp;batalionskanclaje. Tam jsem dostal takový ranec, že&nbsp;jsem to&nbsp;stíží vodtáh k&nbsp;nám do&nbsp;kumpaniekanclaje, a&nbsp;prohlídl jsem si&nbsp;ty&nbsp;knížky.</span></p>
        <p class="chunk" data-nb-ref-number="160" data-nb-words="209" data-nb-chars="1170"><span class="idea" data-nb-ref-number="165" id="idea165" data-nb-words="209" data-nb-chars="1170">Ale to&nbsp;jsem si&nbsp;pomyslil svoje. Regimentsrechnungsfeldvébl v&nbsp;regimentskanclaj mně totiž povídal, že&nbsp;podle telefonogramu na&nbsp;regiment už&nbsp;vědí u&nbsp;bataliónu, co&nbsp;si&nbsp;mají z&nbsp;těch knížek vybrat, <em>kerej díl</em>. Voni totiž ty&nbsp;knížky byly <em>vo dvou dílech</em>. První díl zvlášť, druhej díl zvlášť. Nikdy v&nbsp;životě jsem se&nbsp;tak tomu nezasmál, poněvadž jsem už&nbsp;v&nbsp;životě přečet mnoho knih, ale nikdy jsem nezačal číst něco vod druhýho dílu. A&nbsp;von mně tam ještě jednou říká: ‚Tady máte první díly a&nbsp;tady máte druhý díly. <em>Kerej díl</em> si&nbsp;mají číst páni oficíři, to&nbsp;už&nbsp;vědí.‘ Tak jsem si&nbsp;pomyslil, že&nbsp;jsou všichni vožralí, poněvadž když se&nbsp;má&nbsp;kniha číst vod začátku, takovej román, jakej jsem přines, vo&nbsp;těch ‚Sünden der Väter‘, poněvadž znám taky německy, že&nbsp;se&nbsp;musí začít <em>s&nbsp;prvním</em> dílem, poněvadž nejsme židi a&nbsp;nečtem to&nbsp;pozpátku. Proto jsem se&nbsp;taky vás ptal, pane obrlajtnant, po&nbsp;telefonu, když jste se&nbsp;vrátil z&nbsp;kasina, a&nbsp;hlásil jsem vám to&nbsp;o&nbsp;těch knížkách, jestli snad teď na&nbsp;vojně je&nbsp;to&nbsp;převrácený a&nbsp;jestli se&nbsp;nečtou knihy v&nbsp;obráceným pořádku, napřed <em>druhý</em> a&nbsp;potom teprve <em>první</em> <em>díl.</em> A&nbsp;vy jste mně řek, že&nbsp;jsem vožralý hovado, když ani nevím, že&nbsp;v&nbsp;otčenáši je&nbsp;napřed ‚Otče náš‘ a&nbsp;potom teprve ‚amen‘.</span></p>
        <p class="chunk" data-nb-ref-number="161" data-nb-words="21" data-nb-chars="140"><span class="idea" data-nb-ref-number="166" id="idea166" data-nb-words="21" data-nb-chars="140">Je&nbsp;vám špatně, pane obrlajtnant?“ otázal se&nbsp;se&nbsp;zájmem Švejk, když bledý nadporučík Lukáš zachytil se&nbsp;stupátka k&nbsp;vodojemu vyhaslé lokomotivy.</span></p>
        <p class="chunk" data-nb-ref-number="162" data-nb-words="14" data-nb-chars="84"><span class="idea" data-nb-ref-number="167" id="idea167" data-nb-words="14" data-nb-chars="84">V&nbsp;jeho bledé tváři nejevil se&nbsp;žádný výraz zlosti. Bylo to&nbsp;něco zoufale beznadějného.</span></p>
        <p class="chunk" data-nb-ref-number="163" data-nb-words="10" data-nb-chars="48"><span class="idea" data-nb-ref-number="168" id="idea168" data-nb-words="10" data-nb-chars="48">„Dál, dál, Švejku, už&nbsp;je&nbsp;to&nbsp;jedno, už&nbsp;je&nbsp;dobře…“</span></p>
        <p class="chunk" data-nb-ref-number="164" data-nb-words="122" data-nb-chars="703"><span class="idea" data-nb-ref-number="169" id="idea169" data-nb-words="122" data-nb-chars="703">„Já jsem byl, jak povídám,“ zněl na&nbsp;opuštěné koleji měkký hlas Švejkův, „taky téhož mínění. Jednou jsem koupil krvák vo&nbsp;Róžovi Šavaňů z&nbsp;Bakonskýho lesa a&nbsp;scházel tam první díl, tak jsem se&nbsp;musel dohadovat vo&nbsp;tom začátku, a&nbsp;ani v&nbsp;takovej raubířskej historii se&nbsp;neobejdete bez prvního dílu. Tak mně bylo úplně jasný, že&nbsp;je&nbsp;to&nbsp;vlastně zbytečný, kdyby páni oficíři začli číst napřed druhý díl a&nbsp;potom první, a&nbsp;jak by&nbsp;to&nbsp;vypadalo hloupě, kdybych u&nbsp;bataliónu byl vyřídil to, co&nbsp;říkali v&nbsp;regimentskanclaj, že&nbsp;páni oficíři už&nbsp;vědí, <em>kerej díl</em> mají číst. Vono mně to&nbsp;vůbec s&nbsp;těma knížkama, pane obrlajtnant, připadalo strašně nápadný a&nbsp;záhadný. Já&nbsp;věděl, že&nbsp;páni oficíři vůbec málo čtou, a&nbsp;když je&nbsp;vřava válečná…“</span></p>
        <p class="chunk" data-nb-ref-number="165" data-nb-words="9" data-nb-chars="63"><span class="idea" data-nb-ref-number="170" id="idea170" data-nb-words="9" data-nb-chars="63">„Nechte si&nbsp;blbiny pro sebe, Švejku,“ zasténal nadporučík Lukáš.</span></p>
        <p class="chunk" data-nb-ref-number="166" data-nb-words="195" data-nb-chars="1121"><span class="idea" data-nb-ref-number="171" id="idea171" data-nb-words="195" data-nb-chars="1121">„Vždyť já&nbsp;jsem, pane obrlajtnant, se&nbsp;vás taky hned ptal po&nbsp;telefonu, jestli chcete hned voba díly najednou, a&nbsp;vy jste mně řek, zrovna jako teď, abych si&nbsp;nechal ty&nbsp;blbiny pro sebe, ještě prej se&nbsp;tahat s&nbsp;nějakejma knihama. A&nbsp;tu jsem si&nbsp;pomyslil, že&nbsp;když je&nbsp;to&nbsp;vaše mínění, že&nbsp;musejí taky ty&nbsp;vostatní páni tak se&nbsp;na&nbsp;to&nbsp;dívat. Zeptal jsem se&nbsp;taky na&nbsp;to&nbsp;našeho Vaňka, ten má&nbsp;přece už&nbsp;zkušenosti z&nbsp;fronty. Von povídal, že&nbsp;napřed každej z&nbsp;pánů oficírů myslel, že&nbsp;je&nbsp;celá vojna nějaká srandička, a&nbsp;vez si&nbsp;do&nbsp;pole celou bibliotéku jako na&nbsp;letní byt. Dostávali dokonce vod arcikněžen dárkem celý sebraný spisy vod různejch básníků do&nbsp;pole, takže pucflekové se&nbsp;pod tím prohejbali a&nbsp;proklínali den svýho narození. Povídal Vaněk, že&nbsp;ty&nbsp;knihy nebejvaly vůbec k&nbsp;potřebě, pokud se&nbsp;tejkalo kouření, neboť byly na&nbsp;moc pěkným papíře, tlustým, a&nbsp;na latríně že&nbsp;si&nbsp;člověk s&nbsp;takovejma básněma vodřel, s&nbsp;dovolením, pane obrlajtnant, celou zadnici. Na&nbsp;čtení nezbejvalo času, poněvadž se&nbsp;muselo pořád prchat, tak se&nbsp;to&nbsp;vodhazovalo, a&nbsp;potom byl už&nbsp;takovej zvyk, že&nbsp;jakmile bylo slyšet první kanonádu, že&nbsp;pucflek hned vyházel všechny zábavný knížky.</span></p>
        <p class="chunk" data-nb-ref-number="167" data-nb-words="205" data-nb-chars="1148"><span class="idea" data-nb-ref-number="172" id="idea172" data-nb-words="205" data-nb-chars="1148">Po&nbsp;tom, co&nbsp;jsem slyšel, chtěl jsem ještě jednou slyšet, pane obrlajtnant, vaše mínění, a&nbsp;když jsem se&nbsp;vás optal po&nbsp;telefonu, co&nbsp;má&nbsp;být s&nbsp;těmi knížkami, tak jste řek, že&nbsp;když mně něco vleze do&nbsp;mý&nbsp;blbý palice, tak že&nbsp;nepopustím, dokud nedostanu jednu přes hubu. Tak jsem tedy, pane obrlajtnant, vodnes do&nbsp;batalionskanclaje jenom ty&nbsp;<em>první díly</em> vod toho románu a&nbsp;druhej díl jsem nechal zatím v&nbsp;naší kompaniekanclaji. Měl jsem ten dobrej úmysl, až&nbsp;si&nbsp;páni oficíři přečtou první díl, že&nbsp;pak se&nbsp;jim vydá druhej díl, jako z&nbsp;knihovny, ale najednou přišlo to, že&nbsp;se&nbsp;jede, a&nbsp;telefonogram po&nbsp;celém bataliónu, že&nbsp;všechno zbytečný se&nbsp;má&nbsp;dát do&nbsp;regimentsmagacínu. Tak jsem se&nbsp;ještě zeptal pana Vaňka, jestli druhej díl toho románu považuje za&nbsp;něco zbytečnýho, a&nbsp;von mně řekl, že&nbsp;vod doby těch smutných zkušeností v&nbsp;Srbsku, v&nbsp;Haliči a&nbsp;v&nbsp;Uhrách se&nbsp;žádný knihy pro zábavu nevozejí na&nbsp;front, a&nbsp;ty schránky v&nbsp;městech, aby se&nbsp;sbíraly vodložený noviny pro vojáky, ty&nbsp;že&nbsp;jsou jedině dobrý, poněvadž do&nbsp;novin se&nbsp;dá&nbsp;balit dobře tabák nebo seno, co&nbsp;vojáci kouřejí v&nbsp;dekunkách. Na&nbsp;batalióně už&nbsp;rozdali ty&nbsp;první díly vod toho románu a&nbsp;ty druhý díly jsme vodnesli do&nbsp;magacínu.“</span></p>
        <p class="chunk" data-nb-ref-number="168" data-nb-words="6" data-nb-chars="30"><span class="idea" data-nb-ref-number="173" id="idea173" data-nb-words="6" data-nb-chars="30">Švejk se&nbsp;odmlčel a&nbsp;hned dodal:</span></p>
        <p class="chunk" data-nb-ref-number="169" data-nb-words="21" data-nb-chars="141"><span class="idea" data-nb-ref-number="174" id="idea174" data-nb-words="21" data-nb-chars="141">„Tam vám je&nbsp;různejch věcí, v&nbsp;tom magacíně, pane obrlajtnant, dokonce i&nbsp;cylindr budějovickýho regenschoriho, jak s&nbsp;ním narukoval k&nbsp;regimentu…“</span></p>
        <p class="chunk" data-nb-ref-number="170" data-nb-words="147" data-nb-chars="832"><span class="idea" data-nb-ref-number="175" id="idea175" data-nb-words="147" data-nb-chars="832">„Já vám něco řeknu, Švejku,“ s&nbsp;těžkým povzdechem ozval se&nbsp;nadporučík Lukáš, „vy vůbec nejste si&nbsp;vědom dosahu svého jednání. Mně se&nbsp;samotnému už&nbsp;hnusí nadávat vám blbů. Pro vaši blbost není vůbec slova. Když vám řeknu blbe, tak vás nazývám ještě laskavým jménem. Vy&nbsp;jste provedl něco tak hrozného, že&nbsp;ty&nbsp;vaše nejstrašnější zločiny, kterých jste se&nbsp;dopustil za&nbsp;tu&nbsp;dobu, pokud vás znám, jsou proti tomu pravou andělskou hudbou. Kdybyste, Švejku, věděl, co&nbsp;jste udělal… Ale vy&nbsp;se&nbsp;toho nikdy nedozvíte… A&nbsp;jestli by&nbsp;snad někdy přišla řeč na&nbsp;ty&nbsp;knížky, tak se&nbsp;nevopovažujte kecnout, že&nbsp;já&nbsp;sem vám po&nbsp;telefonu něco říkal, aby se&nbsp;ten druhý díl… Kdyby někdy přišla řeč na&nbsp;to, jak to&nbsp;bylo s&nbsp;tím prvním a&nbsp;druhým dílem, nevšímejte si&nbsp;toho. Vy&nbsp;o&nbsp;ničem nevíte, nic neznáte, na&nbsp;nic se&nbsp;nepamatujete. Ne&nbsp;abyste chtěl mne do&nbsp;něčeho zaplést, vy&nbsp;jeden…“</span></p>
        <p class="chunk" data-nb-ref-number="171" data-nb-words="22" data-nb-chars="141"><span class="idea" data-nb-ref-number="176" id="idea176" data-nb-words="22" data-nb-chars="141">Nadporučík Lukáš mluvil takovým hlasem, jako by&nbsp;se&nbsp;o&nbsp;něho pokoušela horečka, a&nbsp;toho okamžiku, když umlkl, využitkoval Švejk k&nbsp;nevinné otázce:</span></p>
        <p class="chunk" data-nb-ref-number="172" data-nb-words="55" data-nb-chars="341"><span class="idea" data-nb-ref-number="177" id="idea177" data-nb-words="55" data-nb-chars="341">„Poslušně hlásím, pane obrlajtnant, za&nbsp;prominutí, proč se&nbsp;nikdy nedozvím, co&nbsp;jsem vyved hroznýho. Já, pane obrlajtnant, jsem se&nbsp;vopovážil na&nbsp;to&nbsp;zeptat jenom kvůli tomu, abych se&nbsp;příště mohl takový věci vystříhat, když se&nbsp;všeobecně povídá, že&nbsp;se&nbsp;vod chyby člověk učí, jako ten slejvač Adamec z&nbsp;Daňkovky, když se&nbsp;vomylem napil solný kyseliny…“</span></p>
        <p class="chunk" data-nb-ref-number="173" data-nb-words="10" data-nb-chars="76"><span class="idea" data-nb-ref-number="178" id="idea178" data-nb-words="10" data-nb-chars="76">Nedokončil, poněvadž nadporučík Lukáš přerušil jeho příklad ze&nbsp;života slovy:</span></p>
        <p class="chunk" data-nb-ref-number="174" data-nb-words="70" data-nb-chars="406"><span class="idea" data-nb-ref-number="179" id="idea179" data-nb-words="70" data-nb-chars="406">„Vy troubo jedna! Vysvětlovat vám nic nebudu. Vlezte si&nbsp;zas do&nbsp;vagónu a&nbsp;řekněte Balounovi, až&nbsp;bude Budapešť, aby mně přinesl do&nbsp;štábního vagónu nějakou housku a&nbsp;potom tu&nbsp;játrovou paštiku, kterou mám dole v&nbsp;kufříku ve&nbsp;staniolu. Potom řeknete Vaňkovi, že&nbsp;je&nbsp;kus mezka. Třikrát jsem ho&nbsp;žádal, aby mně udal přesný stav manšaftu. A&nbsp;když jsem to&nbsp;dneska potřeboval, tak jsem měl jen starý štand z&nbsp;minulého týdne.“</span></p>
        <p class="chunk" data-nb-ref-number="175" data-nb-words="13" data-nb-chars="85"><span class="idea" data-nb-ref-number="180" id="idea180" data-nb-words="13" data-nb-chars="85">„Zum Befehl, Herr Oberleutnant,“ zaštěkal Švejk a&nbsp;vzdaloval se&nbsp;pomalu k&nbsp;svému vagónu.</span></p>
        <p class="chunk" data-nb-ref-number="176" data-nb-words="9" data-nb-chars="57"><span class="idea" data-nb-ref-number="181" id="idea181" data-nb-words="9" data-nb-chars="57">Nadporučík Lukáš prošel se&nbsp;po&nbsp;trati, přičemž si&nbsp;pomyslil:</span></p>
        <p class="chunk" data-nb-ref-number="177" data-nb-words="17" data-nb-chars="83"><span class="idea" data-nb-ref-number="182" id="idea182" data-nb-words="17" data-nb-chars="83">„Měl jsem mu&nbsp;přece dát pár facek, a&nbsp;zatím se&nbsp;s&nbsp;ním bavím jako s&nbsp;nějakým kamarádem.“</span></p>
        <p class="chunk" data-nb-ref-number="178" data-nb-words="29" data-nb-chars="154"><span class="idea" data-nb-ref-number="183" id="idea183" data-nb-words="29" data-nb-chars="154">Švejk lezl vážně do&nbsp;svého vagónu. Měl sám před sebou úctu. To&nbsp;se&nbsp;každý den nestane, aby provedl něco tak hrozného, že&nbsp;se&nbsp;nikdy nesmí dozvědít, co&nbsp;to&nbsp;bylo.</span></p>
        <p class="chunk" data-nb-ref-number="179" data-nb-words="42" data-nb-chars="244"><span class="idea" data-nb-ref-number="184" id="idea184" data-nb-words="42" data-nb-chars="244">„Pane rechnungsfeldvébl,“ řekl Švejk, když seděl na&nbsp;svém místě, „pan obrlajtnant Lukáš zdá se&nbsp;mně dnes být ve&nbsp;velmi dobrý náladě. Dává vám po&nbsp;mně vzkazovat, že&nbsp;jste mezek kvůli tomu, že&nbsp;už&nbsp;třikrát vás žádal, abyste mu&nbsp;udal pravý stav manšaftu.“</span></p>
        <p class="chunk" data-nb-ref-number="180" data-nb-words="151" data-nb-chars="856"><span class="idea" data-nb-ref-number="185" id="idea185" data-nb-words="151" data-nb-chars="856">„Hergot,“ dopálil se&nbsp;Vaněk, „já těm cuksfírům zasolím. Copak já&nbsp;za&nbsp;to&nbsp;mohu, že&nbsp;každej takovej obejda cuksfíra dělá si, co&nbsp;chce, a&nbsp;neposílá mně štand cuku. Mám si&nbsp;štand vycucat z&nbsp;malíčku? To&nbsp;jsou poměry u&nbsp;naší kumpačky. To&nbsp;se&nbsp;může stát jenom u&nbsp;jedenácté marškumpačky. Ale já&nbsp;to&nbsp;tušil, já&nbsp;to&nbsp;věděl. Já&nbsp;o&nbsp;tom ani minutu nepochyboval, že&nbsp;jsou u&nbsp;nás nepořádky. Jeden den schází u&nbsp;kuchyně čtyry porce, druhý den zas přebývají tři. Kdyby mně ti&nbsp;lotři alespoň oznámili, jestli někdo není ve&nbsp;špitále. Ještě minulý měsíc ved jsem nějakého Nikodéma, a&nbsp;teprve při lénunku jsem se&nbsp;dozvěděl, že&nbsp;ten Nikodém zemřel v&nbsp;Budějovicích v&nbsp;nemocnici na&nbsp;rychlé souchotiny. A&nbsp;pořád se&nbsp;na&nbsp;něho fasovalo. Mundúr jsme na&nbsp;něho vyfasovali, ale je&nbsp;u&nbsp;boha, kam se&nbsp;to&nbsp;podělo. Potom mně ještě pan obrlajtnant řekne, že&nbsp;jsem mezek, když on&nbsp;sám nedovede dohlédnout na&nbsp;pořádek u&nbsp;své kumpanie.“</span></p>
        <p class="chunk" data-nb-ref-number="181" data-nb-words="7" data-nb-chars="50"><span class="idea" data-nb-ref-number="186" id="idea186" data-nb-words="7" data-nb-chars="50">Účetní šikovatel Vaněk chodil rozčileně po&nbsp;vagóně:</span></p>
        <p class="chunk" data-nb-ref-number="182" data-nb-words="107" data-nb-chars="598"><span class="idea" data-nb-ref-number="187" id="idea187" data-nb-words="107" data-nb-chars="598">„Já být kompaniekomandantem! To&nbsp;by&nbsp;všechno muselo klapat. O&nbsp;každém maníkovi bych měl přehled. Šarže by&nbsp;mně musely dvakrát denně podávat štand. Ale když šarže nejsou k&nbsp;ničemu. A&nbsp;nejhorší je&nbsp;u&nbsp;nás ten cuksfíra Zyka. Samý žert, samá anekdota, ale když mu&nbsp;oznamují, že&nbsp;je&nbsp;Kolařík odkomandován z&nbsp;jeho cuku k&nbsp;trénu, hlásí mně druhý den zas týž samý štand, jako by&nbsp;Kolařík dál se&nbsp;válel u&nbsp;kumpanie a&nbsp;u&nbsp;jeho cuku. A&nbsp;když se&nbsp;to&nbsp;má&nbsp;opakovat denně a&nbsp;potom ještě o&nbsp;mně říct, že&nbsp;sem mezek… Takhle si&nbsp;pan obrlajtnant nezíská přátele. Rechnungsfeldvébl u&nbsp;kumpanie není žádný frajtr, s&nbsp;kterým si&nbsp;každý může vytřít…“</span></p>
        <p class="chunk" data-nb-ref-number="183" data-nb-words="25" data-nb-chars="153"><span class="idea" data-nb-ref-number="188" id="idea188" data-nb-words="25" data-nb-chars="153">Baloun, který poslouchal s&nbsp;otevřenou hubou, pronesl nyní za&nbsp;Vaňka sám to&nbsp;pěkné slovo, které Vaněk nedořekl, čímž chtěl snad se&nbsp;také vmíchat do&nbsp;rozhovoru.</span></p>
        <p class="chunk" data-nb-ref-number="184" data-nb-words="7" data-nb-chars="50"><span class="idea" data-nb-ref-number="189" id="idea189" data-nb-words="7" data-nb-chars="50">„Vy tam kušujte,“ řekl rozčilený účetní šikovatel.</span></p>
        <p class="chunk" data-nb-ref-number="185" data-nb-words="33" data-nb-chars="208"><span class="idea" data-nb-ref-number="190" id="idea190" data-nb-words="33" data-nb-chars="208">„Poslyš, Baloune,“ ozval se&nbsp;Švejk, „tobě mám vyřídit, abys panu obrlajtnantovi, až&nbsp;přijedeme do&nbsp;Pešti, přines do&nbsp;vagónu nějakou housku a&nbsp;tu játrovou paštiku, co&nbsp;má&nbsp;pan obrlajtnant dole v&nbsp;kufříku ve&nbsp;staniolu.“</span></p>
        <p class="chunk" data-nb-ref-number="186" data-nb-words="17" data-nb-chars="102"><span class="idea" data-nb-ref-number="191" id="idea191" data-nb-words="17" data-nb-chars="102">Obr Baloun svěsil zoufale své dlouhé ruce šimpanze, prohnul hřbet a&nbsp;setrval v&nbsp;té pozici hezkou chvíli.</span></p>
        <p class="chunk" data-nb-ref-number="187" data-nb-words="44" data-nb-chars="280"><span class="idea" data-nb-ref-number="192" id="idea192" data-nb-words="44" data-nb-chars="280">„Nemám,“ řekl tichým zoufalým hlasem, dívaje se&nbsp;na&nbsp;špinavou podlahu vagónu. „Nemám,“ opakoval úryvkovitě, „já jsem myslel… Já&nbsp;ji&nbsp;před odjezdem rozbalil… Já&nbsp;jsem k&nbsp;ní čichnul… jestli není zkažená…&nbsp;– Já&nbsp;ji&nbsp;vochutnal,“ zvolal s&nbsp;takovým upřímným zoufalstvím, že&nbsp;všem bylo úplně jasno.</span></p>
        <p class="chunk" data-nb-ref-number="188" data-nb-words="99" data-nb-chars="649"><span class="idea" data-nb-ref-number="193" id="idea193" data-nb-words="99" data-nb-chars="649">„Sežral jste ji&nbsp;i&nbsp;se staniolem,“ zastavil se&nbsp;před Balounem účetní šikovatel Vaněk, jsa tomu povděčen, že&nbsp;nemusí dál zastávat svůj názor, že&nbsp;není sám mezek, jak mu&nbsp;dal vzkázat nadporučík, ale že&nbsp;příčina neznámého kolísajícího štandu X&nbsp;má&nbsp;hlubší základy v&nbsp;jiných mezcích, a&nbsp;že nyní rozhovor se&nbsp;přesunul a&nbsp;točí se&nbsp;kolem nenažraného Balouna, kolem nové tragické události. Vaněk dostal takovou chuť Balounovi říct něco nepříjemně mravoučného, když vtom ho&nbsp;předešel kuchař okultista Jurajda, který odložil svou zamilovanou knížku, překlad staroindických súter Pragnâ-Paramita, a&nbsp;obrátil se&nbsp;na&nbsp;zdrceného Balouna, který se&nbsp;ještě více shrbil pod tíhou osudu:</span></p>
        <p class="chunk" data-nb-ref-number="189" data-nb-words="51" data-nb-chars="305"><span class="idea" data-nb-ref-number="194" id="idea194" data-nb-words="51" data-nb-chars="305">„Vy, Baloune, máte bdíti sám nad sebou samým, abyste neztratil důvěru v&nbsp;sebe samotného i&nbsp;důvěru v&nbsp;osud. Nemáte připisovat sobě na&nbsp;svůj účet to, co&nbsp;je&nbsp;zásluhou jiných. Kdykoliv se&nbsp;octnete před podobným problémem, který jste sežral, vždy se&nbsp;ptejte samého sebe: ‚V&nbsp;jakém poměru jest ke&nbsp;mně játrová paštika?‘“</span></p>
        <p class="chunk" data-nb-ref-number="190" data-nb-words="9" data-nb-chars="62"><span class="idea" data-nb-ref-number="195" id="idea195" data-nb-words="9" data-nb-chars="62">Švejk uznal za&nbsp;vhodné doplnit tuto úvahu praktickým příkladem:</span></p>
        <p class="chunk" data-nb-ref-number="191" data-nb-words="126" data-nb-chars="708"><span class="idea" data-nb-ref-number="196" id="idea196" data-nb-words="126" data-nb-chars="708">„Sám jsi mně, Baloune, předešle vykládal, že&nbsp;budou u&nbsp;vás zabíjet a&nbsp;udit, a&nbsp;jen co&nbsp;budeš znát, až&nbsp;budem na&nbsp;místě, číslo polní pošty, že&nbsp;ti&nbsp;hned pošlou kus šunky. Teď si&nbsp;představ, že&nbsp;by&nbsp;tu&nbsp;šunku z&nbsp;feldpošty poslali k&nbsp;nám do&nbsp;kumpačky a&nbsp;my jsme si&nbsp;s&nbsp;panem rechnungsfeldvéblem každej uřízli kousek, a&nbsp;vono by&nbsp;nám to&nbsp;zachutnalo, tak ještě kousek, až&nbsp;by&nbsp;to&nbsp;s&nbsp;tou šunkou dopadlo jako s&nbsp;jedním mým známým listonošem, nějakým Kozlem. Měl kostižer, tak mu&nbsp;napřed uřízli nohu pod kotník, potom pod koleno, potom stehno, a&nbsp;kdyby byl včas neumřel, byli by&nbsp;ho&nbsp;vořezali celýho jako prasklou tužku. Představ si&nbsp;tedy, Baloune, že&nbsp;bychom ti&nbsp;byli tu&nbsp;šunku tak sežrali, jako ty&nbsp;jsi panu obrlajtnantovi zblafnul játrovou paštiku.“</span></p>
        <p class="chunk" data-nb-ref-number="192" data-nb-words="7" data-nb-chars="40"><span class="idea" data-nb-ref-number="197" id="idea197" data-nb-words="7" data-nb-chars="40">Obr Baloun podíval se&nbsp;na&nbsp;všechny smutně.</span></p>
        <p class="chunk" data-nb-ref-number="193" data-nb-words="64" data-nb-chars="419"><span class="idea" data-nb-ref-number="198" id="idea198" data-nb-words="64" data-nb-chars="419">„Jedině mým přičiněním a&nbsp;zásluhou,“ řekl účetní šikovatel Ba­lounovi, „zůstal jste buršem u&nbsp;pana obrlajtnanta. Měl jste být přeložen k&nbsp;sanitě a&nbsp;odnášet raněné z&nbsp;gefechtu. Pod Duklou šli od&nbsp;nás saniteráci třikrát za&nbsp;sebou pro jednoho raněného fénricha, který dostal bauchšus před dráthindrnisama, a&nbsp;všichni tam zůstali, samý kopfšus. Teprve čtvrtý pár ho&nbsp;přines, ale než ho&nbsp;odnesli na&nbsp;hilfsplac, byl fénrich nebožtíkem.“</span></p>
        <p class="chunk" data-nb-ref-number="194" data-nb-words="7" data-nb-chars="43"><span class="idea" data-nb-ref-number="199" id="idea199" data-nb-words="7" data-nb-chars="43">Baloun se&nbsp;již nezdržel a&nbsp;hlasitě zavzlykal.</span></p>
        <p class="chunk" data-nb-ref-number="195" data-nb-words="9" data-nb-chars="57"><span class="idea" data-nb-ref-number="200" id="idea200" data-nb-words="9" data-nb-chars="57">„Že se&nbsp;nestydíš,“ opovržlivě řekl Švejk, „to jseš voják…“</span></p>
        <p class="chunk" data-nb-ref-number="196" data-nb-words="184" data-nb-chars="1037"><span class="idea" data-nb-ref-number="201" id="idea201" data-nb-words="184" data-nb-chars="1037">„Dyž já&nbsp;nejsem pro vojnu dělanej,“ zahořekoval Baloun, „já jsem pravda nenažranej, nedožranej, poněvadž jsem vytrženej z&nbsp;pořádnýho života. Vono je&nbsp;to&nbsp;u&nbsp;nás v&nbsp;rodu. Nebožtík tatínek, ten se&nbsp;sázel v&nbsp;Protivíně v&nbsp;hospodě, že&nbsp;sní na&nbsp;posezení padesát buřtů a&nbsp;dva bochníky chleba, a&nbsp;vyhrál to. Já&nbsp;jsem jednou vo&nbsp;sázku sněd čtyry husy a&nbsp;dvě mísy knedlíků se&nbsp;zelím. Doma si&nbsp;vzpomenu po&nbsp;obědě, že&nbsp;bych chtěl ještě něco zakusit. Jdu do&nbsp;komory, uříznu si&nbsp;kus masa, pošlu si&nbsp;pro džbán piva a&nbsp;splivnu dvě kila uzenýho. Měl jsem doma starýho čeledína Vomela a&nbsp;ten mě&nbsp;vždycky napomínal, abych jen tak nepejchnul, necpal se, že&nbsp;von pamatuje, jak mu&nbsp;jeho dědeček vypravoval dávno vo&nbsp;jednom takovým nedožerovi. A&nbsp;potom když byla nějaká vojna, že&nbsp;se&nbsp;nerodilo nic po&nbsp;celejch osum let a&nbsp;že pekli chleba ze&nbsp;slámy a&nbsp;z&nbsp;toho, co&nbsp;zůstalo z&nbsp;lněnýho semene; a&nbsp;to byl svátek, když mohli do&nbsp;mlíka nadrobit trochu tvarohu, když nebylo chleba. A&nbsp;von ten sedlák, hned jak nastala ta&nbsp;bída, za&nbsp;tejden umřel, poněvadž ten jeho žaludek nebyl zvyklej na&nbsp;takovou selskou bídu…“</span></p>
        <p class="chunk" data-nb-ref-number="197" data-nb-words="5" data-nb-chars="37"><span class="idea" data-nb-ref-number="202" id="idea202" data-nb-words="5" data-nb-chars="37">Baloun zvedl svůj zarmoucený obličej:</span></p>
        <p class="chunk" data-nb-ref-number="198" data-nb-words="11" data-nb-chars="63"><span class="idea" data-nb-ref-number="203" id="idea203" data-nb-words="11" data-nb-chars="63">„Ale já&nbsp;si&nbsp;myslím, že&nbsp;pánbůh lidi potrestá, a&nbsp;přeci nevopustí.“</span></p>
        <p class="chunk" data-nb-ref-number="199" data-nb-words="54" data-nb-chars="291"><span class="idea" data-nb-ref-number="204" id="idea204" data-nb-words="54" data-nb-chars="291">„Pánbůh nedojedy přived na&nbsp;svět a&nbsp;pánbůh se&nbsp;vo&nbsp;ně&nbsp;postará,“ poznamenal Švejk, „jednou užs byl uvázanej a&nbsp;teď bys zasloužil, aby tě&nbsp;poslali do&nbsp;první linie; když já&nbsp;jsem byl buršem u&nbsp;pana obrlajtnanta, tak se&nbsp;mohl na&nbsp;mne ve&nbsp;všem spolehnout a&nbsp;ani ho&nbsp;nikdy nenapadlo, že&nbsp;bych mu&nbsp;byl něco sežral.</span></p>
        <p class="chunk" data-nb-ref-number="200" data-nb-words="173" data-nb-chars="954"><span class="idea" data-nb-ref-number="205" id="idea205" data-nb-words="173" data-nb-chars="954">Když se&nbsp;něco fasovalo zvláštního, tak mně vždycky řek: ‚Nechte si&nbsp;to, Švejku,‘ nebo: ‚A&nbsp;co, já&nbsp;o&nbsp;to tolik nestojím, dejte sem kousek a&nbsp;s&nbsp;ostatním si&nbsp;dělejte, co&nbsp;chcete.‘ A&nbsp;když jsme byli v&nbsp;Praze a&nbsp;on mne poslal někdy pro oběd do&nbsp;restaurace, tak aby si&nbsp;snad nemyslil, že&nbsp;mu&nbsp;nesu malou porci, poněvadž jsem polovičku na&nbsp;cestě sežral, sám jsem ze&nbsp;svých posledních peněz, když se&nbsp;mně zdála být porce malou, přikoupil ještě jednu, aby se&nbsp;pan obrlajtnant najed a&nbsp;vo mně si&nbsp;nic špatnýho nemyslel. Až&nbsp;takhle jednou na&nbsp;to&nbsp;přišel. Musel jsem mu&nbsp;vždycky nosit z&nbsp;restaurace jídelní lístek a&nbsp;on si&nbsp;vybral. Tak si&nbsp;vybral ten den nadívané holoubě. Já&nbsp;jsem si&nbsp;myslel, když mně dali půlku, že&nbsp;by&nbsp;si&nbsp;snad mohl pan obrlajtnant myslet, že&nbsp;jsem mu&nbsp;druhou půlku sežral, tak jsem ještě jednu porci koupil ze&nbsp;svýho a&nbsp;přines takovou nádhernou porci, že&nbsp;pan obrlajtnant Šeba, který ten den sháněl oběd a&nbsp;přišel právě před polednem na&nbsp;návštěvu k&nbsp;<em>mýmu</em> obrlajtnantovi, se&nbsp;taky najed.</span></p>
        <p class="chunk" data-nb-ref-number="201" data-nb-words="112" data-nb-chars="664"><span class="idea" data-nb-ref-number="206" id="idea206" data-nb-words="112" data-nb-chars="664">Ale když se&nbsp;najed, povídá: ‚Tohle mně neříkej, že&nbsp;je&nbsp;to&nbsp;jedna porce. Na&nbsp;celým světě nedostaneš na&nbsp;menu celý nadívaný holoubě. Když seženu dneska peníze, tak si&nbsp;pošlu do&nbsp;tý&nbsp;tvý restaurace pro oběd. Řekni to&nbsp;upřímně, že&nbsp;je&nbsp;to&nbsp;dvojnásobná porce.‘ Pan obrlajtnant se&nbsp;mě&nbsp;zeptal před ním, abych dosvědčil, že&nbsp;dal mně peníze jen na&nbsp;jednoduchou porci, poněvadž nevěděl, že&nbsp;přijde. Odpověděl jsem, že&nbsp;mně dal peníze na&nbsp;vobyčejný oběd. ‚Tak vidíš,‘ řekl můj obrlajtnant, ‚tohle ještě nic není. Předešle mně přines Švejk dvě husí stehna k&nbsp;obědu. Tedy si&nbsp;představ: polívka s&nbsp;nudlema, hovězí maso se&nbsp;sardelovou omáčkou, dvě husí stehna, knedlíků a&nbsp;zelí do&nbsp;stropu a&nbsp;palačinky!‘“</span></p>
        <p class="chunk" data-nb-ref-number="202" data-nb-words="4" data-nb-chars="27"><span class="idea" data-nb-ref-number="207" id="idea207" data-nb-words="4" data-nb-chars="27">„C-c ta-ta,“ mlaskl Baloun.</span></p>
        <p class="chunk" data-nb-ref-number="203" data-nb-words="2" data-nb-chars="17"><span class="idea" data-nb-ref-number="208" id="idea208" data-nb-words="2" data-nb-chars="17">Švejk pokračoval:</span></p>
        <p class="chunk" data-nb-ref-number="204" data-nb-words="239" data-nb-chars="1372"><span class="idea" data-nb-ref-number="209" id="idea209" data-nb-words="239" data-nb-chars="1372">„To byl kámen ourazu. Pan obrlajtnant Šeba poslal skutečně druhýho dne svýho pucfleka pro oběd do&nbsp;tý&nbsp;naší restaurace, a&nbsp;von mu&nbsp;přines jako příkrm takovou malinkou hromádečku pilafu ze&nbsp;slepice, jako když se&nbsp;šestinedělní děťátko vykaká do&nbsp;peřinky, tak asi na&nbsp;dvě lžičky. A&nbsp;pan obrlajtnant Šeba na&nbsp;něho, že&nbsp;polovici sežral. A&nbsp;von, že&nbsp;je&nbsp;nevinnej. A&nbsp;pan obrlajtnant Šeba mu&nbsp;dal přes hubu a&nbsp;dával mne za&nbsp;příklad. Já&nbsp;že&nbsp;nosím porce panu obrlajtnantovi Lukášovi. A&nbsp;tak ten nevinnej zfackovanej voják se&nbsp;druhej den v&nbsp;restauraci, když šel pro oběd, na&nbsp;všechno vyptal, řek to&nbsp;svýmu pánovi, ten zas mýmu obrlajtnantovi. Sedím já&nbsp;večer za&nbsp;novinama a&nbsp;čtu si&nbsp;zprávy nepřátelskejch štábů z&nbsp;bojiště, když můj pan obrlajtnant vešel, celej bledej, a&nbsp;hned přímo na&nbsp;mne uhodil, abych mu&nbsp;řek, kolik těch dvojnásobnejch porcí jsem v&nbsp;restauraci platil, že&nbsp;ví&nbsp;všechno, že&nbsp;mně vůbec žádný zapírání nepomůže, že&nbsp;už&nbsp;dávno ví&nbsp;o&nbsp;tom, že&nbsp;jsem blbec, ale že&nbsp;byl bych blázen, to&nbsp;že&nbsp;mu&nbsp;nenapadlo. Udělal jsem prej mu&nbsp;takovou vostudu, že&nbsp;má&nbsp;největší chuť zastřelit napřed mě&nbsp;a&nbsp;potom sebe. ‚Pane obrlajtnant,‘ řekl jsem mu, ‚když jste mě&nbsp;přijímal, ten první den jste o&nbsp;tom mluvil, že&nbsp;každej pucflek je&nbsp;zloděj a&nbsp;podlej chlap. A&nbsp;když v&nbsp;tej restauraci dávali vopravdu tak malinký porce příkrmu, tak byste si&nbsp;bejval moh pomyslit, že&nbsp;jsem vopravdu taky jeden z&nbsp;takovejch podlejch chlapů, že&nbsp;jsem vám to&nbsp;sežral…‘“</span></p>
        <p class="chunk" data-nb-ref-number="205" data-nb-words="18" data-nb-chars="101"><span class="idea" data-nb-ref-number="210" id="idea210" data-nb-words="18" data-nb-chars="101">„Můj bože na&nbsp;nebi,“ zašeptal Baloun a&nbsp;shýbl se&nbsp;pro kufřík nadporučíka Lukáše a&nbsp;odcházel s&nbsp;ním dozadu.</span></p>
        <p class="chunk" data-nb-ref-number="206" data-nb-words="65" data-nb-chars="396"><span class="idea" data-nb-ref-number="211" id="idea211" data-nb-words="65" data-nb-chars="396">„Potom se&nbsp;nadporučík Lukáš,“ pokračoval Švejk, „počal šacovat po&nbsp;všech kapsách, a&nbsp;když to&nbsp;bylo marný, sáhl si&nbsp;do&nbsp;vesty a&nbsp;dal mně své stříbrné hodinky. Byl takovej pohnutej. ‚Až dostanu gáži, Švejku,‘ řekl, ‚tak mně sepište, kolik jsem vám dlužen… Tyhle hodinky si&nbsp;nechte zvlášť. A&nbsp;podruhý neblázněte.‘ Potom jednou udeřila na&nbsp;nás voba taková bída, že&nbsp;ty&nbsp;hodinky jsem musel vodnest do&nbsp;zastavárny…“</span></p>
        <p class="chunk" data-nb-ref-number="207" data-nb-words="11" data-nb-chars="73"><span class="idea" data-nb-ref-number="212" id="idea212" data-nb-words="11" data-nb-chars="73">„Copak tam děláte vzadu, Baloune?“ otázal se&nbsp;vtom účetní šikovatel Vaněk.</span></p>
        <p class="chunk" data-nb-ref-number="208" data-nb-words="18" data-nb-chars="120"><span class="idea" data-nb-ref-number="213" id="idea213" data-nb-words="18" data-nb-chars="120">Místo odpovědi se&nbsp;nešťastný Baloun zakuckal. Otevřel si&nbsp;totiž kufřík nadporučíka Lukáše a&nbsp;cpal se&nbsp;jeho poslední houskou…</span></p>
        <p class="chunk" data-nb-ref-number="209" data-nb-words="33" data-nb-chars="210"><span class="idea" data-nb-ref-number="214" id="idea214" data-nb-words="33" data-nb-chars="210">Nádražím bez zastávky projel jiný vojenský vlak odshora obsazený deutschmajstry, které posílali na&nbsp;srbský front. Ještě se&nbsp;nevzpamatovali ze&nbsp;svého nadšení při loučení s&nbsp;Vídní a&nbsp;řvali bez oddechu od&nbsp;Vídně až&nbsp;sem:</span></p>
        <p class="chunk" data-nb-ref-number="210" data-nb-words="30" data-nb-chars="185"><em><span class="idea" data-nb-ref-number="215" id="idea215" data-nb-words="5" data-nb-chars="33">„Prinz Eugenius, der edle Ritter,<br></span>
<span class="idea" data-nb-ref-number="216" id="idea216" data-nb-words="5" data-nb-chars="32">wollt dem Kaiser wiedrum kriegen<br></span>
<span class="idea" data-nb-ref-number="217" id="idea217" data-nb-words="4" data-nb-chars="27">Stadt und Festung Belegrad.<br></span>
<span class="idea" data-nb-ref-number="218" id="idea218" data-nb-words="5" data-nb-chars="31">Er&nbsp;ließ schlagen einen Brucken,<br></span>
<span class="idea" data-nb-ref-number="219" id="idea219" data-nb-words="4" data-nb-chars="28">daß man kunnt’ hinüberrucken<br></span>
<span class="idea" data-nb-ref-number="220" id="idea220" data-nb-words="7" data-nb-chars="34">mit der Armee wohl für die Stadt.“</span></em></p>
        <p class="chunk" data-nb-ref-number="211" data-nb-words="28" data-nb-chars="169"><span class="idea" data-nb-ref-number="221" id="idea221" data-nb-words="28" data-nb-chars="169">Nějaký kaprál s&nbsp;výbojně nakrouceným knírem, nahýbaje se&nbsp;ven, opřen jsa lokty o&nbsp;mužstvo, které klátilo ven z&nbsp;vagónu vystrčenýma nohama, dával takt a&nbsp;hulákal na&nbsp;celé kolo:</span></p>
        <p class="chunk" data-nb-ref-number="212" data-nb-words="26" data-nb-chars="152"><em><span class="idea" data-nb-ref-number="222" id="idea222" data-nb-words="5" data-nb-chars="32">„Als der Brucken war geschlagen,<br></span>
<span class="idea" data-nb-ref-number="223" id="idea223" data-nb-words="7" data-nb-chars="34">daß man kunnt’ mit Stuck und Wagen<br></span>
<span class="idea" data-nb-ref-number="224" id="idea224" data-nb-words="4" data-nb-chars="29">frei passier’n den Donaufluß,<br></span>
<span class="idea" data-nb-ref-number="225" id="idea225" data-nb-words="6" data-nb-chars="32">bei Semlin schlug man das Lager,<br></span>
<span class="idea" data-nb-ref-number="226" id="idea226" data-nb-words="4" data-nb-chars="25">alle Serben zu&nbsp;verjagen…“</span></em></p>
        <p class="chunk" data-nb-ref-number="213" data-nb-words="35" data-nb-chars="195"><span class="idea" data-nb-ref-number="227" id="idea227" data-nb-words="35" data-nb-chars="195">Vtom však ztratil rovnováhu a&nbsp;vylítl z&nbsp;vagónu a&nbsp;plnou silou narazil v&nbsp;letu břichem na&nbsp;páku u&nbsp;výhybky, na&nbsp;které zůstal nabodnut viset, zatímco vlak jel dál a&nbsp;v&nbsp;zadních vagónech zpívali zase jinou.</span></p>
        <p class="chunk" data-nb-ref-number="214" data-nb-words="29" data-nb-chars="179"><em><span class="idea" data-nb-ref-number="228" id="idea228" data-nb-words="4" data-nb-chars="27">„Graf Radetzky, edler Degen<br></span>
<span class="idea" data-nb-ref-number="229" id="idea229" data-nb-words="6" data-nb-chars="35">schwur’s des Kaisers Feind zu&nbsp;fegen<br></span>
<span class="idea" data-nb-ref-number="230" id="idea230" data-nb-words="4" data-nb-chars="27">aus der falschen Lombardei.<br></span>
<span class="idea" data-nb-ref-number="231" id="idea231" data-nb-words="4" data-nb-chars="24">In&nbsp;Verona langes Hoffen,<br></span>
<span class="idea" data-nb-ref-number="232" id="idea232" data-nb-words="4" data-nb-chars="30">als mehr Truppen eingetroffen,<br></span>
<span class="idea" data-nb-ref-number="233" id="idea233" data-nb-words="7" data-nb-chars="36">fühlt und rührt der Held sich frei…“</span></em></p>
        <p class="chunk" data-nb-ref-number="215" data-nb-words="52" data-nb-chars="324"><span class="idea" data-nb-ref-number="234" id="idea234" data-nb-words="52" data-nb-chars="324">Nabodnutý na&nbsp;hloupou výhybku, bojechtivý kaprál byl již mrtev a&nbsp;netrvalo dlouho, stál již u&nbsp;něho na&nbsp;stráži s&nbsp;bajonetem nějaký mladičký vojáček z&nbsp;mužstva nádražního velitelství, který pojímal svou úlohu velice vážně. Stál vzpřímen u&nbsp;výhybky a&nbsp;tvářil se&nbsp;tak vítězoslavně, jako by&nbsp;to&nbsp;bylo jeho dílo naražení kaprála na&nbsp;výhybku.</span></p>
        <p class="chunk" data-nb-ref-number="216" data-nb-words="17" data-nb-chars="104"><span class="idea" data-nb-ref-number="235" id="idea235" data-nb-words="17" data-nb-chars="104">Poněvadž byl Maďar, řval po&nbsp;celých kolejích, když přicházeli sem se&nbsp;dívat z&nbsp;ešalonu bataliónu 91.&nbsp;pluku:</span></p>
        <p class="chunk" data-nb-ref-number="217" data-nb-words="8" data-nb-chars="53"><span class="idea" data-nb-ref-number="236" id="idea236" data-nb-words="8" data-nb-chars="53">„Nem szabad Nem szabad! Komision militär nem szabad!“</span></p>
        <p class="chunk" data-nb-ref-number="218" data-nb-words="62" data-nb-chars="343"><span class="idea" data-nb-ref-number="237" id="idea237" data-nb-words="62" data-nb-chars="343">„Má už&nbsp;to&nbsp;vodbytý,“ řekl dobrý voják Švejk, který byl také mezi zvědavci, „a&nbsp;má to&nbsp;tu&nbsp;výhodu, že&nbsp;když už&nbsp;má&nbsp;kus železa v&nbsp;břiše, alespoň ví&nbsp;všichni, kde byl pohřbenej. Je&nbsp;to&nbsp;zrovna na&nbsp;dráze, a&nbsp;nemusejí jeho hrob shánět po&nbsp;všech bojištích.&nbsp;– Nabod se&nbsp;akorát,“ řekl ještě Švejk znalecky, obcházeje z&nbsp;druhé strany kaprála, „má střeva v&nbsp;kalhotech.“</span></p>
        <p class="chunk" data-nb-ref-number="219" data-nb-words="13" data-nb-chars="99"><span class="idea" data-nb-ref-number="238" id="idea238" data-nb-words="13" data-nb-chars="99">„Nem szabad, nem szabad!“ křičel mladičký maďarský vojáček, „komision militär bahnhof, nem szabad!“</span></p>
        <p class="chunk" data-nb-ref-number="220" data-nb-words="6" data-nb-chars="32"><span class="idea" data-nb-ref-number="239" id="idea239" data-nb-words="6" data-nb-chars="32">Za&nbsp;Švejkem ozval se&nbsp;přísný hlas:</span></p>
        <p class="chunk" data-nb-ref-number="221" data-nb-words="3" data-nb-chars="17"><span class="idea" data-nb-ref-number="240" id="idea240" data-nb-words="3" data-nb-chars="17">„Co tady děláte?“</span></p>
        <p class="chunk" data-nb-ref-number="222" data-nb-words="7" data-nb-chars="47"><span class="idea" data-nb-ref-number="241" id="idea241" data-nb-words="7" data-nb-chars="47">Před ním stál kadet Biegler. Švejk zasalutoval.</span></p>
        <p class="chunk" data-nb-ref-number="223" data-nb-words="7" data-nb-chars="55"><span class="idea" data-nb-ref-number="242" id="idea242" data-nb-words="7" data-nb-chars="55">„Poslušně hlásím, prohlížíme si&nbsp;nebožtíka, pane kadet.“</span></p>
        <p class="chunk" data-nb-ref-number="224" data-nb-words="12" data-nb-chars="54"><span class="idea" data-nb-ref-number="243" id="idea243" data-nb-words="12" data-nb-chars="54">„A&nbsp;co jste zde ved za&nbsp;agitaci? Co&nbsp;tady máte co&nbsp;dělat?“</span></p>
        <p class="chunk" data-nb-ref-number="225" data-nb-words="15" data-nb-chars="106"><span class="idea" data-nb-ref-number="244" id="idea244" data-nb-words="15" data-nb-chars="106">„Poslušně hlásím, pane kadet,“ s&nbsp;důstojným klidem odpověděl Švejk, „že jsem nikdy žádnou zaagitaci neved.“</span></p>
        <p class="chunk" data-nb-ref-number="226" data-nb-words="17" data-nb-chars="105"><span class="idea" data-nb-ref-number="245" id="idea245" data-nb-words="17" data-nb-chars="105">Vzadu za&nbsp;kadetem se&nbsp;dalo několik vojáků do&nbsp;smíchu a&nbsp;kupředu vystoupil před kadeta účetní šikovatel Vaněk.</span></p>
        <p class="chunk" data-nb-ref-number="227" data-nb-words="37" data-nb-chars="239"><span class="idea" data-nb-ref-number="246" id="idea246" data-nb-words="37" data-nb-chars="239">„Pane kadet,“ řekl, „pan obrlajtnant poslal sem ordonanc Švejka, aby mu&nbsp;řek, co&nbsp;se&nbsp;stalo. Byl jsem teď u&nbsp;štábního vagónu a&nbsp;batalionsordonanc Matušič vás hledá z&nbsp;nařízení pana batalionskomandanta. Máte hned jít k&nbsp;panu hejtmanovi Ságnerovi.“</span></p>
        <p class="chunk" data-nb-ref-number="228" data-nb-words="16" data-nb-chars="92"><span class="idea" data-nb-ref-number="247" id="idea247" data-nb-words="16" data-nb-chars="92">Všechno se&nbsp;rozcházelo do&nbsp;svých vagónů, když za&nbsp;chvíli ozval se&nbsp;signál k&nbsp;vstoupení do&nbsp;vagónů.</span></p>
        <p class="chunk" data-nb-ref-number="229" data-nb-words="5" data-nb-chars="27"><span class="idea" data-nb-ref-number="248" id="idea248" data-nb-words="5" data-nb-chars="27">Vaněk jda se&nbsp;Švejkem, řekl:</span></p>
        <p class="chunk" data-nb-ref-number="230" data-nb-words="43" data-nb-chars="230"><span class="idea" data-nb-ref-number="249" id="idea249" data-nb-words="43" data-nb-chars="230">„Když je&nbsp;někde víc lidí, tak si&nbsp;nechte, Švejku, svoje rozumy. Mohlo by&nbsp;vás to&nbsp;mrzet. Mohlo by&nbsp;se&nbsp;stát, když ten kaprál byl od&nbsp;dajčmajstrů, že&nbsp;by&nbsp;se&nbsp;to&nbsp;mohlo vykládat, jako že&nbsp;máte z&nbsp;toho radost. Ten Biegler je&nbsp;strašný čechožrout.“</span></p>
        <p class="chunk" data-nb-ref-number="231" data-nb-words="26" data-nb-chars="158"><span class="idea" data-nb-ref-number="250" id="idea250" data-nb-words="26" data-nb-chars="158">„Vždyť já&nbsp;jsem nic neřek,“ odpověděl Švejk tónem, který vylučoval každou pochybnost, „než to, že&nbsp;se&nbsp;ten kaprál nabod akorát, měl střeva v&nbsp;kalhotech… Von moh…“</span></p>
        <p class="chunk" data-nb-ref-number="232" data-nb-words="13" data-nb-chars="78"><span class="idea" data-nb-ref-number="251" id="idea251" data-nb-words="13" data-nb-chars="78">„Tak už&nbsp;o&nbsp;tom, Švejku, přestaňme mluvit.“ A&nbsp;účetní šikovatel Vaněk si&nbsp;odplivl.</span></p>
        <p class="chunk" data-nb-ref-number="233" data-nb-words="27" data-nb-chars="152"><span class="idea" data-nb-ref-number="252" id="idea252" data-nb-words="27" data-nb-chars="152">„Vono je&nbsp;to&nbsp;jedno,“ poznamenal ještě Švejk, „mají mu&nbsp;lézt střeva pro císaře pána ven z&nbsp;břicha zde nebo tam. Von vykonal stejně svou povinnost… Von moh…“</span></p>
        <p class="chunk" data-nb-ref-number="234" data-nb-words="25" data-nb-chars="154"><span class="idea" data-nb-ref-number="253" id="idea253" data-nb-words="25" data-nb-chars="154">„Podívejte se, Švejku,“ přerušil ho&nbsp;Vaněk, „jak si&nbsp;to&nbsp;zas nese batalionsordonanc Matušič k&nbsp;štábnímu vagónu. To&nbsp;se&nbsp;divím, že&nbsp;se&nbsp;ještě nenatáh přes koleje.“</span></p>
        <p class="chunk" data-nb-ref-number="235" data-nb-words="13" data-nb-chars="95"><span class="idea" data-nb-ref-number="254" id="idea254" data-nb-words="13" data-nb-chars="95">Krátce předtím byla mezi hejtmanem Ságnerem a&nbsp;snaživým kadetem Bieglerem velice ostrá rozmluva.</span></p>
        <p class="chunk" data-nb-ref-number="236" data-nb-words="150" data-nb-chars="891"><span class="idea" data-nb-ref-number="255" id="idea255" data-nb-words="150" data-nb-chars="891">„Já se&nbsp;vám divím, kadete Bieglere,“ mluvil hejtman Ságner, „proč jste mně hned nepřišel oznámit, že&nbsp;se&nbsp;nefasuje těch patnáct deka uherského salámu. To&nbsp;teprve musím já&nbsp;jít ven sám se&nbsp;přesvědčit, proč se&nbsp;mužstvo vrací od&nbsp;skladiště. A&nbsp;páni důstojníci také, jako by&nbsp;rozkaz nebyl rozkazem. Řekl jsem přece: ‚Do skladiště zugsweise po&nbsp;kumpanii.‘ To&nbsp;znamenalo, když ve&nbsp;skladišti nic jsme nedostali, že&nbsp;se&nbsp;má&nbsp;také jít zugsweise po&nbsp;kumpanii do&nbsp;vagónů. Vám jsem přikázal, kadete Bieglere, abyste hleděl udržet pořádek, ale vy&nbsp;jste nechal všechno plavat. Byl jste rád, že&nbsp;se&nbsp;nemusíte starat o&nbsp;počítání porcí salámu, a&nbsp;šel jste se&nbsp;klidně podívat, jak jsem viděl z&nbsp;okna, na&nbsp;nabodnutého kaprála od&nbsp;dajčmajstrů. A&nbsp;když jsem vás potom dal zavolat, tak nemáte nic jiného na&nbsp;práci než ze&nbsp;své kadetské fantazie žvanit o&nbsp;tom, že&nbsp;jste se&nbsp;šel přesvědčit, zdali se&nbsp;tam u&nbsp;nabodnutého kaprála nevede nějaká agitace…“</span></p>
        <p class="chunk" data-nb-ref-number="237" data-nb-words="8" data-nb-chars="53"><span class="idea" data-nb-ref-number="256" id="idea256" data-nb-words="8" data-nb-chars="53">„Poslušně hlásím, že&nbsp;ordonanc od&nbsp;11.&nbsp;kumpanie Švejk…“</span></p>
        <p class="chunk" data-nb-ref-number="238" data-nb-words="105" data-nb-chars="673"><span class="idea" data-nb-ref-number="257" id="idea257" data-nb-words="105" data-nb-chars="673">„Dejte mně pokoj se&nbsp;Švejkem,“ zakřičel hejtman Ságner, „nemyslete si, kadete Bieglere, že&nbsp;budete dělat nějaké intriky proti nadporučíkovi Lukášovi. My&nbsp;jsme tam Švejka poslali… Tak se&nbsp;na&nbsp;mne díváte, jako byste si&nbsp;myslel, že&nbsp;jsem si&nbsp;na&nbsp;vás zased… Ano, zased jsem si&nbsp;na&nbsp;vás, kadete Bieglere… Když neumíte respektovat svého představeného, snažíte se&nbsp;ho&nbsp;blamovat, tak vám udělám takovou vojnu, že&nbsp;vy, kadete Bieglere, si&nbsp;vzpomenete na&nbsp;stanici Ráb… Chvástat se&nbsp;svými teoretickými vědomostmi… Počkejte, až&nbsp;budeme na&nbsp;frontě… Až&nbsp;vám poručím jít na&nbsp;offizierspatrolu přes drátěné překážky… Váš raport? Ani ten raport jste mně nedal, když jste přišel… Ani teoreticky, kadete Bieglere…“</span></p>
        <p class="chunk" data-nb-ref-number="239" data-nb-words="18" data-nb-chars="136"><span class="idea" data-nb-ref-number="258" id="idea258" data-nb-words="18" data-nb-chars="136">„Poslušně hlásím, pane hejtmane,<sup id="fnref:1"><a href="#fn:1" class="footnote-ref" role="doc-noteref">1</a></sup> že&nbsp;místo patnácti deka uherského salámu obdrželo mužstvo po&nbsp;dvou pohlednicích. Prosím, pane hejtmane…“</span></p>
        <p class="chunk" data-nb-ref-number="240" data-nb-words="42" data-nb-chars="308"><span class="idea" data-nb-ref-number="259" id="idea259" data-nb-words="42" data-nb-chars="308">Kadet Biegler podal veliteli bataliónu dvě z&nbsp;těch pohlednic, které vydávalo ředitelství Vojenského válečného archívu ve&nbsp;Vídni, kde byl náčelníkem generál pěchoty Wojnowich. Na&nbsp;jedné straně byla karikatura ruského vojáka, ruského mužika se&nbsp;zarostlou bradou, kterého objímá kostlivec. Pod karikaturou byl text:</span></p>
        <p class="chunk" data-nb-ref-number="241" data-nb-words="19" data-nb-chars="112"><span class="idea" data-nb-ref-number="260" id="idea260" data-nb-words="19" data-nb-chars="112">„Der Tag, an&nbsp;dem das perfide Rußland krepieren wird, wird ein Tag der Erlösung für ganze unsere Monarchie sein.“</span></p>
        <p class="chunk" data-nb-ref-number="242" data-nb-words="12" data-nb-chars="88"><span class="idea" data-nb-ref-number="261" id="idea261" data-nb-words="12" data-nb-chars="88">Druhá pohlednice pocházela z&nbsp;německé říše. Byl to&nbsp;dárek Němců rakousko-uherským vojínům.</span></p>
        <p class="chunk" data-nb-ref-number="243" data-nb-words="25" data-nb-chars="141"><span class="idea" data-nb-ref-number="262" id="idea262" data-nb-words="25" data-nb-chars="141">Nahoře bylo „Viribus unitis“ a&nbsp;pod tím obrázek, jak na&nbsp;šibenici visí Sir Edward Grey a&nbsp;dole pod ním vesele salutují rakouský i&nbsp;německý voják.</span></p>
        <p class="chunk" data-nb-ref-number="244" data-nb-words="32" data-nb-chars="220"><span class="idea" data-nb-ref-number="263" id="idea263" data-nb-words="32" data-nb-chars="220">Básnička dole byla vzata z&nbsp;knížky Greinzovy „Železná pěst“. Žertíčky na&nbsp;naše nepřátele, o&nbsp;kterých říšské listy psaly, že&nbsp;verše Greinzovy jsou rány karabáčem, přičemž obsahují pravý nezkrocený humor a&nbsp;nepřekonatelný vtip.</span></p>
        <p class="chunk" data-nb-ref-number="245" data-nb-words="5" data-nb-chars="30"><span class="idea" data-nb-ref-number="264" id="idea264" data-nb-words="5" data-nb-chars="30">Text pod šibenicí, v&nbsp;překladě:</span></p>
        <p class="chunk" data-nb-ref-number="246" data-nb-words="39" data-nb-chars="210"><em><span class="idea" data-nb-ref-number="265" id="idea265" data-nb-words="1" data-nb-chars="4">GREY<br></span>
<span class="idea" data-nb-ref-number="266" id="idea266" data-nb-words="5" data-nb-chars="27">Na&nbsp;šibenici v&nbsp;příjemné výši<br></span>
<span class="idea" data-nb-ref-number="267" id="idea267" data-nb-words="6" data-nb-chars="29">měl by&nbsp;se&nbsp;houpat Edward Grey,<br></span>
<span class="idea" data-nb-ref-number="268" id="idea268" data-nb-words="6" data-nb-chars="26">je&nbsp;na&nbsp;to&nbsp;již nejvyšší čas,<br></span>
<span class="idea" data-nb-ref-number="269" id="idea269" data-nb-words="4" data-nb-chars="25">však třeba upozornit vás,<br></span>
<span class="idea" data-nb-ref-number="270" id="idea270" data-nb-words="6" data-nb-chars="34">že&nbsp;žádný dub své nepropůjčil dřevo<br></span>
<span class="idea" data-nb-ref-number="271" id="idea271" data-nb-words="4" data-nb-chars="22">k&nbsp;popravě toho Jidáše.<br></span>
<span class="idea" data-nb-ref-number="272" id="idea272" data-nb-words="4" data-nb-chars="19">Na&nbsp;dřevě visí osiky<br></span>
<span class="idea" data-nb-ref-number="273" id="idea273" data-nb-words="3" data-nb-chars="24">z&nbsp;francouzské republiky.</span></em></p>
        <p class="chunk" data-nb-ref-number="247" data-nb-words="23" data-nb-chars="169"><span class="idea" data-nb-ref-number="274" id="idea274" data-nb-words="23" data-nb-chars="169">Hejtman Ságner nebyl ještě ani hotov s&nbsp;přečtením těchto veršů „nezkroceného humoru a&nbsp;nepřekonatelného vtipu“, když vrazil do&nbsp;štábního vagónu bataliónní ordonanc Matušič.</span></p>
        <p class="chunk" data-nb-ref-number="248" data-nb-words="43" data-nb-chars="323"><span class="idea" data-nb-ref-number="275" id="idea275" data-nb-words="43" data-nb-chars="323">Byl poslán hejtmanem Ságnerem do&nbsp;telegrafní centrály vojen­ského nádražního velitelství, jestli snad nejsou jiné dispozice, a&nbsp;přinesl telegram od&nbsp;brigády. Nebylo však třeba sahat k&nbsp;žádnému klíči šifer. Telegram zněl prostě, nešifrován: „Rasch abkochen, dann Vormarsch nach Sokal.“ Hejtman Ságner povážlivě zakroutil hlavou.</span></p>
        <p class="chunk" data-nb-ref-number="249" data-nb-words="16" data-nb-chars="105"><span class="idea" data-nb-ref-number="276" id="idea276" data-nb-words="16" data-nb-chars="105">„Poslušně hlásím,“ řekl Matušič, „velitel stanice dá&nbsp;vás prosit k&nbsp;rozmluvě. Je&nbsp;tam ještě jeden telegram.“</span></p>
        <p class="chunk" data-nb-ref-number="250" data-nb-words="12" data-nb-chars="86"><span class="idea" data-nb-ref-number="277" id="idea277" data-nb-words="12" data-nb-chars="86">Potom byla mezi velitelem nádraží a&nbsp;hejtmanem Ságnerem rozmluva velice důvěrného rázu.</span></p>
        <p class="chunk" data-nb-ref-number="251" data-nb-words="51" data-nb-chars="327"><span class="idea" data-nb-ref-number="278" id="idea278" data-nb-words="51" data-nb-chars="327">První telegram musel být odevzdán, třebas měl obsah velice překvapující, když je&nbsp;batalión na&nbsp;stanici v&nbsp;Rábu: „Rychle uvařit a&nbsp;pak pochodem na&nbsp;Sokal.“ Adresován byl nešifrovaně na&nbsp;pochodový batalión 91.&nbsp;pluku s&nbsp;kopií na&nbsp;pochodový batalión 75.&nbsp;pluku, který byl ještě vzadu. Podpis byl správný: Velitel brigády Ritter von Herbert.</span></p>
        <p class="chunk" data-nb-ref-number="252" data-nb-words="98" data-nb-chars="669"><span class="idea" data-nb-ref-number="279" id="idea279" data-nb-words="98" data-nb-chars="669">„Velmi důvěrné, pane hejtmane,“ řekl tajuplně vojenský velitel nádraží. „Sekrétní telegram od&nbsp;vaší divize. Velitel vaší brigády se&nbsp;zbláznil. Byl odvezen do&nbsp;Vídně, když rozeslal od&nbsp;brigády několik tuctů podobných telegramů na&nbsp;všechny strany. V&nbsp;Budapešti uvidíte jistě nový telegram. Všecky jeho telegramy patří přirozeně anulovat, ale ještě jsme žádný pokyn v&nbsp;tom ohledu nedostali. Mám, jak říkám, jedině příkaz od&nbsp;divize, aby nešifrované telegramy nebyly brány v&nbsp;úvahu. Doručovat je&nbsp;musím, poněvadž v&nbsp;tom ohledu neobdržel jsem od&nbsp;<em>svých</em> instancí odpovědi. Prostřednictvím <em>svých</em> instancí informoval jsem se&nbsp;u&nbsp;velitelství armádního sboru a&nbsp;je se&nbsp;mnou zavedeno vyšetřování…</span></p>
        <p class="chunk" data-nb-ref-number="253" data-nb-words="16" data-nb-chars="106"><span class="idea" data-nb-ref-number="280" id="idea280" data-nb-words="16" data-nb-chars="106">Jsem aktivní důstojník staré ženijní služby,“ dodal, „byl jsem při stavbě naší strategické dráhy v&nbsp;Haliči…</span></p>
        <p class="chunk" data-nb-ref-number="254" data-nb-words="114" data-nb-chars="676"><span class="idea" data-nb-ref-number="281" id="idea281" data-nb-words="114" data-nb-chars="676">Pane hejtmane,“ řekl po&nbsp;chvíli, „s&nbsp;námi starými chlapy od&nbsp;piky jen na&nbsp;front! Dnes je&nbsp;těch civilistů inženýrů od&nbsp;dráhy s&nbsp;jednoroční zkouškou dobrovolnickou jako psů v&nbsp;ministerstvu vojenství… Ostatně vy&nbsp;za&nbsp;čtvrt hodiny zas jedete dál… Pamatuji se&nbsp;jenom na&nbsp;to, že&nbsp;jsem jednou v&nbsp;kadetce v&nbsp;Praze vám pomáhal na&nbsp;hrazdu jako jeden ze&nbsp;staršího ročníku. Tenkrát jsme oba nesměli ven. Vy&nbsp;jste se&nbsp;pral s&nbsp;Němci ve&nbsp;třídě?<sup id="fnref:2"><a href="#fn:2" class="footnote-ref" role="doc-noteref">2</a></sup> Tam byl s&nbsp;vámi také Lukáš. Vy&nbsp;jste bývali spolu nejlepší kamarádi. Když jsme sem dostali telegram se&nbsp;seznamem důstojníků maršbataliónu, kteří projíždějí stanicí, tak jsem si&nbsp;jasně vzpomněl… Je&nbsp;už&nbsp;to&nbsp;hezkých pár let… Kadet Lukáš býval mně tenkrát velice sympatickým…“</span></p>
        <p class="chunk" data-nb-ref-number="255" data-nb-words="50" data-nb-chars="323"><span class="idea" data-nb-ref-number="282" id="idea282" data-nb-words="50" data-nb-chars="323">Na&nbsp;hejtmana Ságnera celá rozmluva učinila velice trapný dojem. Poznal velice dobře toho, který s&nbsp;ním mluvil a&nbsp;který vedl v&nbsp;kadetce opozici proti rakušáctví, což z&nbsp;nich později vytloukla snaha po&nbsp;kariéře. Nejvíc mu&nbsp;byla nepříjemnou zmínka o&nbsp;nadporučíkovi Lukášovi, který byl z&nbsp;jakéhokoliv důvodu proti němu <em>všude</em> odstrkován.</span></p>
        <p class="chunk" data-nb-ref-number="256" data-nb-words="11" data-nb-chars="80"><span class="idea" data-nb-ref-number="283" id="idea283" data-nb-words="11" data-nb-chars="80">„Nadporučík Lukáš,“ řekl důrazně, „je velice dobrým důstojníkem. Kdy jede vlak?“</span></p>
        <p class="chunk" data-nb-ref-number="257" data-nb-words="6" data-nb-chars="38"><span class="idea" data-nb-ref-number="284" id="idea284" data-nb-words="6" data-nb-chars="38">Velitel nádraží podíval se&nbsp;na&nbsp;hodinky.</span></p>
        <p class="chunk" data-nb-ref-number="258" data-nb-words="3" data-nb-chars="16"><span class="idea" data-nb-ref-number="285" id="idea285" data-nb-words="3" data-nb-chars="16">„Za šest minut.“</span></p>
        <p class="chunk" data-nb-ref-number="259" data-nb-words="3" data-nb-chars="19"><span class="idea" data-nb-ref-number="286" id="idea286" data-nb-words="3" data-nb-chars="19">„Jdu,“ řekl Ságner.</span></p>
        <p class="chunk" data-nb-ref-number="260" data-nb-words="7" data-nb-chars="44"><span class="idea" data-nb-ref-number="287" id="idea287" data-nb-words="7" data-nb-chars="44">„Myslil jsem, že&nbsp;mně něco řeknete, Ságnere.“</span></p>
        <p class="chunk" data-nb-ref-number="261" data-nb-words="10" data-nb-chars="76"><span class="idea" data-nb-ref-number="288" id="idea288" data-nb-words="10" data-nb-chars="76">„Tedy nazdar!“ odpověděl Ságner<sup id="fnref:3"><a href="#fn:3" class="footnote-ref" role="doc-noteref">3</a></sup> a&nbsp;vyšel před budovu nádražního velitelství.</span></p>
        <p class="chunk" data-nb-ref-number="262" data-nb-words="27" data-nb-chars="180"><span class="idea" data-nb-ref-number="289" id="idea289" data-nb-words="27" data-nb-chars="180">Když se&nbsp;hejtman Ságner vrátil před odjezdem vlaku do&nbsp;štábního vagónu, našel všecky důstojníky na&nbsp;svém místě. Hráli ve&nbsp;skupinách čapáry (frische viere), jedině kadet Biegler nehrál.</span></p>
        <p class="chunk" data-nb-ref-number="263" data-nb-words="63" data-nb-chars="452"><span class="idea" data-nb-ref-number="290" id="idea290" data-nb-words="63" data-nb-chars="452">Listoval se&nbsp;spoustou načatých rukopisů o&nbsp;válečných scénách, neboť chtěl vyniknout nejen na&nbsp;poli válečném, ale i&nbsp;jako literární fenomén, popisující válečné události. Muž podivných křídel „s&nbsp;rybím ocasem“ chtěl být vynikajícím válečným spisovatelem. Jeho literární pokusy začínaly mnohoslibnými názvy, ve&nbsp;kterých se&nbsp;sice zrcadlil militarismus té&nbsp;doby, ale které nebyly ještě propracovány, takže na&nbsp;čtvrtkách zůstaly jen názvy prací, které měly vzniknout.</span></p>
        <p class="chunk" data-nb-ref-number="264" data-nb-words="219" data-nb-chars="1277"><span class="idea" data-nb-ref-number="291" id="idea291" data-nb-words="219" data-nb-chars="1277">„Charaktery vojínů z&nbsp;velké války&nbsp;– Kdo počal válku?&nbsp;– Politika Rakousko-Uherska a&nbsp;zrození světové války&nbsp;– Válečné poznámky&nbsp;– Rakousko-Uhersko a&nbsp;světová válka&nbsp;– Naučení z&nbsp;války&nbsp;– Populární přednáška o&nbsp;vypuknutí války&nbsp;– Válečně politické úvahy&nbsp;– Slavný den Rakousko-Uherska&nbsp;– Slovanský imperialismus a&nbsp;světová válka&nbsp;– Dokumenty z&nbsp;války&nbsp;– Dokumenty k&nbsp;dějinám světové války&nbsp;– Deník o&nbsp;světové válce&nbsp;– Denní přehled světové války&nbsp;– První světová válka&nbsp;– Naše dynastie ve&nbsp;světové válce&nbsp;– Národové rakousko-uherského mocnářství ve&nbsp;zbrani&nbsp;– Světový zápas o&nbsp;moc&nbsp;– Mé&nbsp;zkušenosti ve&nbsp;světové válce&nbsp;– Kronika mého válečného tažení&nbsp;– Jak bojují nepřátelé Rakousko-Uherska&nbsp;– Čí&nbsp;je&nbsp;vítězství?&nbsp;– Naši důstojníci a&nbsp;naši vojáci&nbsp;– Pamětihodné činy mých vojáků&nbsp;– Z&nbsp;dob velké války&nbsp;– O&nbsp;bitevní vřavě&nbsp;– Kniha rakousko-uherských hrdinů&nbsp;– Železná brigáda&nbsp;– Sbírka mých psaní z&nbsp;fronty&nbsp;– Hrdinové našeho maršbataliónu&nbsp;– Příruční kniha pro vojáky v&nbsp;poli&nbsp;– Dny bojů a&nbsp;dny vítězství&nbsp;– Co&nbsp;jsem viděl a&nbsp;zkusil v&nbsp;poli&nbsp;– V&nbsp;zákopech&nbsp;– Důstojník vypravuje…&nbsp;– Se&nbsp;syny Rakousko-Uherska kupředu!&nbsp;– Nepřátelské aeroplány a&nbsp;naše pěchota&nbsp;– Po&nbsp;bitvě&nbsp;– Naše dělostřelectvo věrnými syny vlasti&nbsp;– I&nbsp;kdyby šli všichni čerti proti nám…&nbsp;– Válka obranná a&nbsp;útočná&nbsp;– Krev a&nbsp;železo&nbsp;– Vítězství, nebo smrt&nbsp;– Naši hrdinové v&nbsp;zajetí.“</span></p>
        <p class="chunk" data-nb-ref-number="265" data-nb-words="20" data-nb-chars="117"><span class="idea" data-nb-ref-number="292" id="idea292" data-nb-words="20" data-nb-chars="117">Když hejtman Ságner přistoupil ke&nbsp;kadetovi Bieglerovi a&nbsp;prohlédl si&nbsp;všechno, optal se, proč to&nbsp;udělal a&nbsp;co tím myslí.</span></p>
        <p class="chunk" data-nb-ref-number="266" data-nb-words="18" data-nb-chars="123"><span class="idea" data-nb-ref-number="293" id="idea293" data-nb-words="18" data-nb-chars="123">Kadet Biegler odpověděl s&nbsp;opravdovým nadšením, že&nbsp;každý ten nadpis znamená knihu, kterou sepíše. Kolik nadpisů, tolik knih.</span></p>
        <p class="chunk" data-nb-ref-number="267" data-nb-words="49" data-nb-chars="281"><span class="idea" data-nb-ref-number="294" id="idea294" data-nb-words="49" data-nb-chars="281">„Přál bych si, když padnu v&nbsp;boji, aby po&nbsp;mně zůstala památka, pane hejtmane. Mým vzorem je&nbsp;německý profesor Udo Kraft. Narodil se&nbsp;roku 1870, nyní ve&nbsp;světové válce přihlásil se&nbsp;dobrovolně a&nbsp;padl 22.&nbsp;srpna 1914 v&nbsp;Anloy. Před svou smrtí vydal knihu ‚Sebevýchova pro smrt za&nbsp;císaře‘.“<sup id="fnref:4"><a href="#fn:4" class="footnote-ref" role="doc-noteref">4</a></sup></span></p>
        <p class="chunk" data-nb-ref-number="268" data-nb-words="7" data-nb-chars="45"><span class="idea" data-nb-ref-number="295" id="idea295" data-nb-words="7" data-nb-chars="45">Hejtman Ságner odvedl kadeta Bieglera k&nbsp;oknu.</span></p>
        <p class="chunk" data-nb-ref-number="269" data-nb-words="22" data-nb-chars="143"><span class="idea" data-nb-ref-number="296" id="idea296" data-nb-words="22" data-nb-chars="143">„Ukažte, co&nbsp;ještě máte, kadete Bieglere, mne strašně zajímá vaše činnost,“ s&nbsp;ironií řekl hejtman Ságner, „jaký sešitek zastrčil jste za&nbsp;blůzu?“</span></p>
        <p class="chunk" data-nb-ref-number="270" data-nb-words="15" data-nb-chars="104"><span class="idea" data-nb-ref-number="297" id="idea297" data-nb-words="15" data-nb-chars="104">„To nic není, pane hejtmane,“ s&nbsp;dětským uzarděním odpověděl kadet Biegler, „račte se&nbsp;prosím přesvědčit.“</span></p>
        <p class="chunk" data-nb-ref-number="271" data-nb-words="3" data-nb-chars="19"><span class="idea" data-nb-ref-number="298" id="idea298" data-nb-words="3" data-nb-chars="19">Sešitek měl nadpis:</span></p>
        <p class="chunk" data-nb-ref-number="272" data-nb-words="26" data-nb-chars="201"><em><span class="idea" data-nb-ref-number="299" id="idea299" data-nb-words="5" data-nb-chars="38">Schémata vynikajících a&nbsp;slavných bitev<br></span>
<span class="idea" data-nb-ref-number="300" id="idea300" data-nb-words="3" data-nb-chars="30">vojsk rakousko-uherské armády,<br></span>
<span class="idea" data-nb-ref-number="301" id="idea301" data-nb-words="4" data-nb-chars="33">sestavená dle historických studií<br></span>
<span class="idea" data-nb-ref-number="302" id="idea302" data-nb-words="5" data-nb-chars="36">c. k. důstojníkem Adolfem Bieglerem.<br></span>
<span class="idea" data-nb-ref-number="303" id="idea303" data-nb-words="4" data-nb-chars="34">Poznámkami a&nbsp;vysvětlivkami opatřil<br></span>
<span class="idea" data-nb-ref-number="304" id="idea304" data-nb-words="5" data-nb-chars="30">c.&nbsp;k. důstojník Adolf Biegler.</span></em></p>
        <p class="chunk" data-nb-ref-number="273" data-nb-words="4" data-nb-chars="33"><span class="idea" data-nb-ref-number="305" id="idea305" data-nb-words="4" data-nb-chars="33">Schémata byla strašně jednoduchá.</span></p>
        <p class="chunk" data-nb-ref-number="274" data-nb-words="53" data-nb-chars="264"><span class="idea" data-nb-ref-number="306" id="idea306" data-nb-words="53" data-nb-chars="264">Od&nbsp;bitvy u&nbsp;Nördlingen 6.&nbsp;září 1634 přes bitvu u&nbsp;Zenty 11.&nbsp;září 1697, u&nbsp;Caldiera 31.&nbsp;října 1805, přes bitvu u&nbsp;Ašprů 22. května 1809 a&nbsp;bitvu národů u&nbsp;Lipska v&nbsp;1813, přes St.&nbsp;Lucii v&nbsp;květnu 1848 a&nbsp;bitvu u&nbsp;Trutnova 27.&nbsp;června 1866 až&nbsp;po&nbsp;dobytí Sarajeva 19.&nbsp;srpna 1878.</span></p>
        <p class="chunk" data-nb-ref-number="275" data-nb-words="69" data-nb-chars="439"><span class="idea" data-nb-ref-number="307" id="idea307" data-nb-words="69" data-nb-chars="439">V&nbsp;schématech a&nbsp;nákresech plánů těch bitev nic se&nbsp;neměnilo. Všude nakreslil kadet Biegler obdélníčky na&nbsp;jedné straně prázdné, kdežto nepřítele znázorňovaly vyčárkované. Na&nbsp;obou stranách bylo levé křídlo, centr a&nbsp;pravé křídlo. Potom vzadu rezervy a&nbsp;šipky sem a&nbsp;tam. Bitva u&nbsp;Nördlingen stejně jako bitva u&nbsp;Sarajeva vypadala jako rozestavení hráčů na&nbsp;jakémkoliv fotbalovém zápase při zahájení hry a&nbsp;šipky, kam má&nbsp;ta&nbsp;která strana vykopnout míč.</span></p>
        <p class="chunk" data-nb-ref-number="276" data-nb-words="9" data-nb-chars="56"><span class="idea" data-nb-ref-number="308" id="idea308" data-nb-words="9" data-nb-chars="56">To&nbsp;také ihned napadlo hejtmana Ságnera, který se&nbsp;otázal:</span></p>
        <p class="chunk" data-nb-ref-number="277" data-nb-words="5" data-nb-chars="37"><span class="idea" data-nb-ref-number="309" id="idea309" data-nb-words="5" data-nb-chars="37">„Kadete Bieglere, vy&nbsp;hrajete fotbal?“</span></p>
        <p class="chunk" data-nb-ref-number="278" data-nb-words="15" data-nb-chars="93"><span class="idea" data-nb-ref-number="310" id="idea310" data-nb-words="15" data-nb-chars="93">Biegler se&nbsp;zarděl ještě víc a&nbsp;zamrkal nervózně, takže dělal dojem, jako když nabírá moldánky.</span></p>
        <p class="chunk" data-nb-ref-number="279" data-nb-words="20" data-nb-chars="124"><span class="idea" data-nb-ref-number="311" id="idea311" data-nb-words="20" data-nb-chars="124">Hejtman Ságner s&nbsp;úsměvem listoval dál sešitkem a&nbsp;zastavil se&nbsp;na&nbsp;poznámce u&nbsp;schéma bitvy u&nbsp;Trutnova za&nbsp;prusko-rakouské války.</span></p>
        <p class="chunk" data-nb-ref-number="280" data-nb-words="3" data-nb-chars="21"><span class="idea" data-nb-ref-number="312" id="idea312" data-nb-words="3" data-nb-chars="21">Kadet Biegler napsal:</span></p>
        <p class="chunk" data-nb-ref-number="281" data-nb-words="27" data-nb-chars="220"><span class="idea" data-nb-ref-number="313" id="idea313" data-nb-words="27" data-nb-chars="220">„Bitva u&nbsp;Trutnova neměla být svedena, poněvadž hornatá krajina znemožňovala rozvinutí divize generála Mazzuchelliho, ohrožené silnými pruskými kolonami, nalézajícími se&nbsp;na&nbsp;výšinách obklopujících levé křídlo naší divize.“</span></p>
        <p class="chunk" data-nb-ref-number="282" data-nb-words="29" data-nb-chars="192"><span class="idea" data-nb-ref-number="314" id="idea314" data-nb-words="29" data-nb-chars="192">„Podle vás bitva u&nbsp;Trutnova,“ řekl s&nbsp;úsměvem hejtman Ságner, vraceje sešitek kadetovi Bieglerovi, „mohla být svedena jedině v&nbsp;tom případě, kdyby Trutnov byl na&nbsp;rovině, vy&nbsp;budějovický Benedeku.</span></p>
        <p class="chunk" data-nb-ref-number="283" data-nb-words="114" data-nb-chars="675"><span class="idea" data-nb-ref-number="315" id="idea315" data-nb-words="114" data-nb-chars="675">Kadete Bieglere, je&nbsp;velice hezké od&nbsp;vás, že&nbsp;jste se&nbsp;za&nbsp;tak krátkou dobu svého pobytu v&nbsp;řadách vojska snažil vniknout do&nbsp;strategie, jenže to&nbsp;u&nbsp;vás dopadlo, jako když si&nbsp;kluci hrajou na&nbsp;vojáky a&nbsp;dávají si&nbsp;tituly generálů. Sám jste se&nbsp;tak rychle povýšil, až&nbsp;jedna radost. C.&nbsp;k. důstojník Adolf Biegler! Než dojedeme do&nbsp;Pešti, tak z&nbsp;vás bude polní maršálek. Předevčírem jste ještě někde doma u&nbsp;tatínka vážil kravské kůže. K.&nbsp;u.&nbsp;k. Leutnant Adolf Biegler!… Člověče, vždyť vy&nbsp;ještě nejste žádný důstojník. Jste kadet. Visíte ve&nbsp;vzduchu mezi fénrichem a&nbsp;poddůstojníky. Jste vzdálen toho jmenovat se&nbsp;důstojníkem, jako když si&nbsp;dá&nbsp;někde v&nbsp;hospodě říkat frajtr ‚pane štábní šikovateli‘.</span></p>
        <p class="chunk" data-nb-ref-number="284" data-nb-words="54" data-nb-chars="324"><span class="idea" data-nb-ref-number="316" id="idea316" data-nb-words="54" data-nb-chars="324">Poslyš, Lukáši,“ obrátil se&nbsp;k&nbsp;nadporučíkovi, „máš kadeta Bieglera u&nbsp;své kumpanie, tak ho&nbsp;hocha cepuj. Podpisuje se, že&nbsp;je&nbsp;důstojník, ať&nbsp;si&nbsp;to&nbsp;v&nbsp;gefechtu zaslouží. Až&nbsp;bude trommelfeuer a&nbsp;my budem atakovat, ať&nbsp;se&nbsp;svým cukem stříhá dráthintrnisy, der gute Junge. A&nbsp;propos, dá&nbsp;tě&nbsp;pozdravovat Zykán, je&nbsp;velitelem nádraží v&nbsp;Rábu.“</span></p>
        <p class="chunk" data-nb-ref-number="285" data-nb-words="26" data-nb-chars="149"><span class="idea" data-nb-ref-number="317" id="idea317" data-nb-words="26" data-nb-chars="149">Kadet Biegler viděl, že&nbsp;je&nbsp;rozmluva s&nbsp;ním skončena, zasalutoval a&nbsp;celý červený v&nbsp;obličeji prošel vagónem, až&nbsp;se&nbsp;ocitl na&nbsp;samém konci v&nbsp;příčné chodbě.</span></p>
        <p class="chunk" data-nb-ref-number="286" data-nb-words="69" data-nb-chars="489"><span class="idea" data-nb-ref-number="318" id="idea318" data-nb-words="69" data-nb-chars="489">Jako náměsíčník otevřel dveře klozetu, a&nbsp;dívaje se&nbsp;na&nbsp;německo-maďarský nápis „Upotřebení klozetu dovoleno pouze při jízdě“, zavrněl, zaštkal a&nbsp;dal se&nbsp;do&nbsp;tichého pláče. Potom si&nbsp;sundal kalhoty… Potom tlačil, utíraje si&nbsp;slzy. Potom upotřebil sešitku s&nbsp;nápisem „Schémata vynikajících a&nbsp;slavných bitev vojsk rakousko-uherské armády, sestavená c.&nbsp;k. důstojníkem Adolfem Bieglerem“, který zmizel zneuctěn v&nbsp;díře, a&nbsp;dopadnuv na&nbsp;koleje, poletoval mezi kolejnicemi pod ujíždějícím vojenským vlakem.</span></p>
        <p class="chunk" data-nb-ref-number="287" data-nb-words="30" data-nb-chars="165"><span class="idea" data-nb-ref-number="319" id="idea319" data-nb-words="30" data-nb-chars="165">Kadet Biegler umyl si&nbsp;v&nbsp;záchodku v&nbsp;umyvadle zardělé oči a&nbsp;vyšel na&nbsp;chodbu umiňuje si, že&nbsp;musí být silný, setsakramentsky silný. Bolela ho&nbsp;hlava a&nbsp;břicho již od&nbsp;rána.</span></p>
        <p class="chunk" data-nb-ref-number="288" data-nb-words="17" data-nb-chars="131"><span class="idea" data-nb-ref-number="320" id="idea320" data-nb-words="17" data-nb-chars="131">Šel kolem zadního kupé, kde hrál batalionsordonanc Matušič se&nbsp;sluhou velitele praporu Batzerem vídeňskou hru šnopsa (šestašedesát).</span></p>
        <p class="chunk" data-nb-ref-number="289" data-nb-words="12" data-nb-chars="69"><span class="idea" data-nb-ref-number="321" id="idea321" data-nb-words="12" data-nb-chars="69">Dívaje se&nbsp;do&nbsp;otevřených dveří kupé, zakašlal. Otočili se&nbsp;a&nbsp;hráli dál.</span></p>
        <p class="chunk" data-nb-ref-number="290" data-nb-words="8" data-nb-chars="47"><span class="idea" data-nb-ref-number="322" id="idea322" data-nb-words="8" data-nb-chars="47">„Nevíte, co&nbsp;se&nbsp;patří?“ otázal se&nbsp;kadet Biegler.</span></p>
        <p class="chunk" data-nb-ref-number="291" data-nb-words="40" data-nb-chars="254"><span class="idea" data-nb-ref-number="323" id="idea323" data-nb-words="40" data-nb-chars="254">„Nemoh jsem,“ odpověděl sluha hejtmana Ságnera Batzer svou strašnou němčinou od&nbsp;Kašperských Hor, „mi’ is’ d’Trump’ ausganga.&nbsp;– Patřilo se&nbsp;mně hrát, pane kadet, s&nbsp;bubny,“ pokračoval, „s&nbsp;vysokými bubny, a&nbsp;hned nato nést zeleného krále… To&nbsp;jsem měl udělat…“</span></p>
        <p class="chunk" data-nb-ref-number="292" data-nb-words="47" data-nb-chars="270"><span class="idea" data-nb-ref-number="324" id="idea324" data-nb-words="47" data-nb-chars="270">Kadet Biegler neřekl více ani slova a&nbsp;zalezl si&nbsp;do&nbsp;svého kouta. Když později k&nbsp;němu přišel fénrich Pleschner, aby mu&nbsp;dal připít z&nbsp;láhve koňaku, kterou vyhrál v&nbsp;kartách, podivil se, jak kadet Biegler pilně čte v&nbsp;knize profesora Udo Krafta „Sebevýchova k&nbsp;smrti za&nbsp;císaře“.</span></p>
        <p class="chunk" data-nb-ref-number="293" data-nb-words="20" data-nb-chars="117"><span class="idea" data-nb-ref-number="325" id="idea325" data-nb-words="20" data-nb-chars="117">Než přijeli do&nbsp;Pešti, byl kadet Biegler tak opilý, že&nbsp;nahýbaje se&nbsp;z&nbsp;okna vagónu, křičel do&nbsp;pusté krajiny nepřetržitě:</span></p>
        <p class="chunk" data-nb-ref-number="294" data-nb-words="7" data-nb-chars="45"><span class="idea" data-nb-ref-number="326" id="idea326" data-nb-words="7" data-nb-chars="45">„Frisch drauf! Im&nbsp;Gottes Namen frisch drauf!“</span></p>
        <p class="chunk" data-nb-ref-number="295" data-nb-words="26" data-nb-chars="162"><span class="idea" data-nb-ref-number="327" id="idea327" data-nb-words="26" data-nb-chars="162">Potom ho&nbsp;na&nbsp;rozkaz hejtmana Ságnera batalionsordonanc Matu­šič odtáhl do&nbsp;kupé, kde ho&nbsp;se&nbsp;sluhou hejtmana Batzerem uložil na&nbsp;lavici, a&nbsp;kadet Biegler měl tento sen:</span></p>
        <p class="chunk" data-nb-ref-number="296" data-nb-words="52" data-nb-chars="307"><span class="idea" data-nb-ref-number="328" id="idea328" data-nb-words="52" data-nb-chars="307">Měl signum laudis, železný kříž a&nbsp;byl majorem a&nbsp;jel na&nbsp;obhlídku účastku brigády, která mu&nbsp;byla přidělena. Nedovedl si&nbsp;sice vysvětlit, když má&nbsp;pod sebou celou brigádu, proč je&nbsp;neustále jen majorem. Měl podezření, že&nbsp;měl být jmenován generálmajorem a&nbsp;to „generál“ že&nbsp;se&nbsp;někde v&nbsp;návalu na&nbsp;polní poště ztratilo.</span></p>
        <p class="chunk" data-nb-ref-number="297" data-nb-words="49" data-nb-chars="285"><span class="idea" data-nb-ref-number="329" id="idea329" data-nb-words="49" data-nb-chars="285">Musel se&nbsp;v&nbsp;duchu smát tomu, jak ve&nbsp;vlaku, když jeli na&nbsp;frontu, hejtman Ságner mu&nbsp;vyhrožoval, že&nbsp;bude muset přeřezávat drátěné překážky. Ostatně hejtman Ságner byl už&nbsp;dávno na&nbsp;jeho návrh u&nbsp;divize přeložen k&nbsp;jinému pluku i&nbsp;s&nbsp;nadporučíkem Lukášem. K&nbsp;jiné divizi, k&nbsp;jinému armádnímu sboru.</span></p>
        <p class="chunk" data-nb-ref-number="298" data-nb-words="13" data-nb-chars="72"><span class="idea" data-nb-ref-number="330" id="idea330" data-nb-words="13" data-nb-chars="72">Někdo mu&nbsp;také vypravoval, že&nbsp;oba bídně zahynuli někde v&nbsp;močále na&nbsp;útěku.</span></p>
        <p class="chunk" data-nb-ref-number="299" data-nb-words="21" data-nb-chars="133"><span class="idea" data-nb-ref-number="331" id="idea331" data-nb-words="21" data-nb-chars="133">Když jel automobilem na&nbsp;pozici na&nbsp;obhlídku účastku své brigády, bylo mu&nbsp;všechno jasno. Byl vlastně vyslán z&nbsp;jenerálního štábu armády.</span></p>
        <p class="chunk" data-nb-ref-number="300" data-nb-words="15" data-nb-chars="96"><span class="idea" data-nb-ref-number="332" id="idea332" data-nb-words="15" data-nb-chars="96">Kolem táhli vojáci a&nbsp;zpívali píseň, kterou četl ve&nbsp;sbírce vojenských rakouských písní „Es gilt“:</span></p>
        <p class="chunk" data-nb-ref-number="301" data-nb-words="17" data-nb-chars="103"><em><span class="idea" data-nb-ref-number="333" id="idea333" data-nb-words="6" data-nb-chars="37">„Halt euch brav, ihr tapf’ren Brüder,<br></span>
<span class="idea" data-nb-ref-number="334" id="idea334" data-nb-words="6" data-nb-chars="36">werft den Feind nur herzhaft nieder,<br></span>
<span class="idea" data-nb-ref-number="335" id="idea335" data-nb-words="5" data-nb-chars="30">laßt des Kaisers Fahne weh’n…“</span></em></p>
        <p class="chunk" data-nb-ref-number="302" data-nb-words="10" data-nb-chars="69"><span class="idea" data-nb-ref-number="336" id="idea336" data-nb-words="10" data-nb-chars="69">Krajina měla týž ráz jako na&nbsp;obrázcích „Wiener Illustrierte Zeitung“.</span></p>
        <p class="chunk" data-nb-ref-number="303" data-nb-words="78" data-nb-chars="511"><span class="idea" data-nb-ref-number="337" id="idea337" data-nb-words="78" data-nb-chars="511">Po&nbsp;pravé straně bylo vidět u&nbsp;stodoly dělostřelectvo, jak střílí do&nbsp;nepřátelských zákopů vedle silnice, po&nbsp;které projížděl s&nbsp;automobilem. Vlevo stál dům, ze&nbsp;kterého se&nbsp;střílelo, zatímco nepřítel snažil se&nbsp;kolbami ručnic vypáčit dveře. Vedle silnice hořel nepřátelský aeroplán. Na&nbsp;obzoru bylo vidět jízdu a&nbsp;hořící vesnici. Potom zákopy pochodového praporu s&nbsp;malou vyvýšeninou, kde střílely do&nbsp;nepřátel strojní pušky. Dál potom táhly nepřátelské zákopy podél silnice. A&nbsp;šofér jede dál s&nbsp;ním k&nbsp;nepříteli po&nbsp;silnici.</span></p>
        <p class="chunk" data-nb-ref-number="304" data-nb-words="4" data-nb-chars="25"><span class="idea" data-nb-ref-number="338" id="idea338" data-nb-words="4" data-nb-chars="25">Řve sluchátkem na&nbsp;šoféra:</span></p>
        <p class="chunk" data-nb-ref-number="305" data-nb-words="7" data-nb-chars="39"><span class="idea" data-nb-ref-number="339" id="idea339" data-nb-words="7" data-nb-chars="39">„Nevíš, kam to&nbsp;jedem? Tam je&nbsp;nepřítel.“</span></p>
        <p class="chunk" data-nb-ref-number="306" data-nb-words="4" data-nb-chars="26"><span class="idea" data-nb-ref-number="340" id="idea340" data-nb-words="4" data-nb-chars="26">Ale šofér klidně odpovídá:</span></p>
        <p class="chunk" data-nb-ref-number="307" data-nb-words="20" data-nb-chars="127"><span class="idea" data-nb-ref-number="341" id="idea341" data-nb-words="20" data-nb-chars="127">„Pane generále, to&nbsp;je&nbsp;jediná pořádná cesta. Silnice je&nbsp;v&nbsp;dobrém stavu. Na&nbsp;těch vedlejších cestách by&nbsp;to&nbsp;pneumatiky nevydržely.“</span></p>
        <p class="chunk" data-nb-ref-number="308" data-nb-words="23" data-nb-chars="142"><span class="idea" data-nb-ref-number="342" id="idea342" data-nb-words="23" data-nb-chars="142">Čím více blíží se&nbsp;k&nbsp;pozicím nepřítele, tím se&nbsp;oheň stává silnější. Granáty vyhazují kolem dokola nad příkopy po&nbsp;obou stranách švestkovou alej.</span></p>
        <p class="chunk" data-nb-ref-number="309" data-nb-words="6" data-nb-chars="39"><span class="idea" data-nb-ref-number="343" id="idea343" data-nb-words="6" data-nb-chars="39">Ale šofér klidně odpovídá do&nbsp;sluchátka:</span></p>
        <p class="chunk" data-nb-ref-number="310" data-nb-words="65" data-nb-chars="412"><span class="idea" data-nb-ref-number="344" id="idea344" data-nb-words="65" data-nb-chars="412">„Tohle je&nbsp;výborná silnice, pane generále, po&nbsp;té&nbsp;se&nbsp;to&nbsp;jede jako po&nbsp;másle. Kdybychom odbočili do&nbsp;polí, tak nám zařve pneumatika.&nbsp;– Podívejte se, pane generále,“ křičí šofér do&nbsp;sluchátka, „tahle silnice je&nbsp;tak dobře stavěná, že&nbsp;ani třicetapůlcentimetrové hmoždýře nám nic neudělají. Silnice je&nbsp;jako mlat, ale po&nbsp;těch kamenitých cestách v&nbsp;polích zařvaly by&nbsp;nám pneumatiky. Vrátit se&nbsp;stejně nemůžeme, pane generále!“</span></p>
        <p class="chunk" data-nb-ref-number="311" data-nb-words="10" data-nb-chars="62"><span class="idea" data-nb-ref-number="345" id="idea345" data-nb-words="10" data-nb-chars="62">„Bzzz&nbsp;– dzum!“ slyší Biegler, a&nbsp;automobil udělal ohromný skok.</span></p>
        <p class="chunk" data-nb-ref-number="312" data-nb-words="48" data-nb-chars="280"><span class="idea" data-nb-ref-number="346" id="idea346" data-nb-words="48" data-nb-chars="280">„Neříkal jsem vám, pane generále,“ řve šofér do&nbsp;sluchátka, „že je&nbsp;to&nbsp;po&nbsp;čertech dobře stavěná silnice? Teď právě těsně před námi vybouchla jedna osmatřicítka. Ale žádná díra, silnice je&nbsp;jako mlat. Ale zaject do&nbsp;polí, tak je&nbsp;po&nbsp;pneumatikách. Teď na&nbsp;nás střílí z&nbsp;dálky 4&nbsp;kilometrů.“</span></p>
        <p class="chunk" data-nb-ref-number="313" data-nb-words="4" data-nb-chars="20"><span class="idea" data-nb-ref-number="347" id="idea347" data-nb-words="4" data-nb-chars="20">„Kam to&nbsp;ale jedeme?“</span></p>
        <p class="chunk" data-nb-ref-number="314" data-nb-words="14" data-nb-chars="90"><span class="idea" data-nb-ref-number="348" id="idea348" data-nb-words="14" data-nb-chars="90">„To se&nbsp;uvidí,“ odpověděl šofér, „dokud bude stále takováhle silnice, já&nbsp;za&nbsp;všechno ručím.“</span></p>
        <p class="chunk" data-nb-ref-number="315" data-nb-words="7" data-nb-chars="43"><span class="idea" data-nb-ref-number="349" id="idea349" data-nb-words="7" data-nb-chars="43">Let, ohromný let, a&nbsp;automobil se&nbsp;zastavuje.</span></p>
        <p class="chunk" data-nb-ref-number="316" data-nb-words="7" data-nb-chars="51"><span class="idea" data-nb-ref-number="350" id="idea350" data-nb-words="7" data-nb-chars="51">„Pane generále,“ křičí šofér, „nemáte štábní mapu?“</span></p>
        <p class="chunk" data-nb-ref-number="317" data-nb-words="29" data-nb-chars="193"><span class="idea" data-nb-ref-number="351" id="idea351" data-nb-words="29" data-nb-chars="193">Generál Biegler rozsvěcuje elektrickou lampičku. Vidí, že&nbsp;má&nbsp;štábní mapu na&nbsp;kolenou. Ale je&nbsp;to&nbsp;námořní mapa helgolandského pobřeží z&nbsp;roku 1864, ve&nbsp;válce rakousko-pruské proti Dánsku za&nbsp;Šlesvik.</span></p>
        <p class="chunk" data-nb-ref-number="318" data-nb-words="27" data-nb-chars="190"><span class="idea" data-nb-ref-number="352" id="idea352" data-nb-words="27" data-nb-chars="190">„Je zde křižovatka,“ povídá šofér, „obě křižovatky vedou k&nbsp;nepřátelským pozicím. Mně jde o&nbsp;pořádnou silnici, aby neutrpěly pneumatiky, pane generále… Já&nbsp;jsem zodpovědný za&nbsp;štábní automobil…“</span></p>
        <p class="chunk" data-nb-ref-number="319" data-nb-words="15" data-nb-chars="91"><span class="idea" data-nb-ref-number="353" id="idea353" data-nb-words="15" data-nb-chars="91">Potom rána, ohlušující rána, a&nbsp;hvězdy veliké jako kola. Mléčná dráha je&nbsp;hustá jako smetana.</span></p>
        <p class="chunk" data-nb-ref-number="320" data-nb-words="23" data-nb-chars="153"><span class="idea" data-nb-ref-number="354" id="idea354" data-nb-words="23" data-nb-chars="153">Vznáší se&nbsp;vesmírem na&nbsp;sedadle vedle šoféra. Celý automobil je&nbsp;těsně před sedadlem ustřihnutý jako nůžkami. Z&nbsp;automobilu zbývá jen výbojný, útočný předek.</span></p>
        <p class="chunk" data-nb-ref-number="321" data-nb-words="50" data-nb-chars="307"><span class="idea" data-nb-ref-number="355" id="idea355" data-nb-words="50" data-nb-chars="307">„Ještě štěstí,“ povídá šofér, „že jste mně přes záda ukazoval mapu. Přelít jste ke&nbsp;mně a&nbsp;ostatní zařvalo. Byla to&nbsp;dvaačtyřicítka… Já&nbsp;jsem to&nbsp;hned tušil, že&nbsp;jakmile je&nbsp;křižovatka, tak silnice stojí za&nbsp;starou belu. Po&nbsp;osmatřicítce mohla to&nbsp;být jen dvaačtyřicítka. Nic jiného se&nbsp;dosud nevyrábí, pane generále.“</span></p>
        <p class="chunk" data-nb-ref-number="322" data-nb-words="3" data-nb-chars="16"><span class="idea" data-nb-ref-number="356" id="idea356" data-nb-words="3" data-nb-chars="16">„Kam to&nbsp;řídíte?“</span></p>
        <p class="chunk" data-nb-ref-number="323" data-nb-words="26" data-nb-chars="152"><span class="idea" data-nb-ref-number="357" id="idea357" data-nb-words="26" data-nb-chars="152">„Letíme do&nbsp;nebe, pane generále, a&nbsp;musíme se&nbsp;vyhnout vlasaticím. Ty&nbsp;jsou horší než dvaačtyřicítka.&nbsp;– Teď je&nbsp;pod námi Mars,“ řekl šofér po&nbsp;dlouhé pomlčce.</span></p>
        <p class="chunk" data-nb-ref-number="324" data-nb-words="6" data-nb-chars="34"><span class="idea" data-nb-ref-number="358" id="idea358" data-nb-words="6" data-nb-chars="34">Biegler cítil se&nbsp;již opět klidným.</span></p>
        <p class="chunk" data-nb-ref-number="325" data-nb-words="44" data-nb-chars="265"><span class="idea" data-nb-ref-number="359" id="idea359" data-nb-words="44" data-nb-chars="265">„Znáte dějiny bitvy národů u&nbsp;Lipska?“ otázal se, „když polní maršálek kníže Schwarzenberg šel na&nbsp;Liebertkovice 14.&nbsp;října roku 1813 a&nbsp;když 16.&nbsp;října byl zápas o&nbsp;Lindenau, boje generála Merweldta, a&nbsp;když rakouská vojska byla ve&nbsp;Wachavě a&nbsp;když 19.&nbsp;října padlo Lipsko?“</span></p>
        <p class="chunk" data-nb-ref-number="326" data-nb-words="24" data-nb-chars="160"><span class="idea" data-nb-ref-number="360" id="idea360" data-nb-words="24" data-nb-chars="160">„Pane generále,“ řekl vtom vážně šofér, „jsme právě u&nbsp;nebeské brány, lezte ven, pane generále! Nemůžeme project nebeskou branou, je&nbsp;zde mačkanice. Samé vojsko.“</span></p>
        <p class="chunk" data-nb-ref-number="327" data-nb-words="29" data-nb-chars="183"><span class="idea" data-nb-ref-number="361" id="idea361" data-nb-words="29" data-nb-chars="183">„Jen z&nbsp;nich někoho přejeď,“ křičí na&nbsp;šoféra, „však se&nbsp;vyhnou.“ A&nbsp;nahýbaje se&nbsp;z&nbsp;automobilu křičí: „Achtung, sie Schweinbande! Je&nbsp;to&nbsp;dobytek, vidí generála, a&nbsp;nemohou udělat rechtšaut.“</span></p>
        <p class="chunk" data-nb-ref-number="328" data-nb-words="6" data-nb-chars="30"><span class="idea" data-nb-ref-number="362" id="idea362" data-nb-words="6" data-nb-chars="30">Šofér klidně na&nbsp;to&nbsp;ho&nbsp;konejší:</span></p>
        <p class="chunk" data-nb-ref-number="329" data-nb-words="8" data-nb-chars="54"><span class="idea" data-nb-ref-number="363" id="idea363" data-nb-words="8" data-nb-chars="54">„Těžká věc, pane generále, většina má&nbsp;uraženou hlavu.“</span></p>
        <p class="chunk" data-nb-ref-number="330" data-nb-words="74" data-nb-chars="469"><span class="idea" data-nb-ref-number="364" id="idea364" data-nb-words="74" data-nb-chars="469">Generál Biegler teprve nyní zpozoroval, že&nbsp;ti, kteří se&nbsp;tlačí u&nbsp;nebeské brány, jsou nejrůznější invalidi, kteří přišli ve&nbsp;válce o&nbsp;některé části svého těla, které měli však s&nbsp;sebou v&nbsp;ruksaku. Hlavy, ruce, nohy. Nějaký spravedlivý dělostřelec, tlačící se&nbsp;u&nbsp;nebeské brány v&nbsp;rozbitém plášti, měl v&nbsp;baťohu složeno celé své břicho i&nbsp;s&nbsp;dolními končetinami. Z&nbsp;jiného baťohu nějakého spravedlivého landveráka dívala se&nbsp;na&nbsp;jenerála Bieglera půlka zadnice, kterou ztratil u&nbsp;Lvova.</span></p>
        <p class="chunk" data-nb-ref-number="331" data-nb-words="17" data-nb-chars="110"><span class="idea" data-nb-ref-number="365" id="idea365" data-nb-words="17" data-nb-chars="110">„To je&nbsp;kvůli pořádku,“ ozval se&nbsp;opět šofér, projížděje hustým davem, „je to&nbsp;patrně kvůli nebeské supravizitě.“</span></p>
        <p class="chunk" data-nb-ref-number="332" data-nb-words="12" data-nb-chars="85"><span class="idea" data-nb-ref-number="366" id="idea366" data-nb-words="12" data-nb-chars="85">U&nbsp;nebeské brány propouštěli jedině na&nbsp;heslo, které ihned generálu Bieglerovi napadlo:</span></p>
        <p class="chunk" data-nb-ref-number="333" data-nb-words="4" data-nb-chars="22"><span class="idea" data-nb-ref-number="367" id="idea367" data-nb-words="4" data-nb-chars="22">„Für Gott und Kaiser.“</span></p>
        <p class="chunk" data-nb-ref-number="334" data-nb-words="4" data-nb-chars="23"><span class="idea" data-nb-ref-number="368" id="idea368" data-nb-words="4" data-nb-chars="23">Automobil vjel do&nbsp;ráje.</span></p>
        <p class="chunk" data-nb-ref-number="335" data-nb-words="20" data-nb-chars="145"><span class="idea" data-nb-ref-number="369" id="idea369" data-nb-words="20" data-nb-chars="145">„Pane generále,“ řekl nějaký důstojník-anděl s&nbsp;křídly, když projížděli kolem kasáren s&nbsp;rekruty anděly, „musíte se&nbsp;hlásit na&nbsp;hlavním velitelství.“</span></p>
        <p class="chunk" data-nb-ref-number="336" data-nb-words="16" data-nb-chars="101"><span class="idea" data-nb-ref-number="370" id="idea370" data-nb-words="16" data-nb-chars="101">Jeli dál kolem nějakého cvičiště, kde se&nbsp;to&nbsp;jen hemžilo rekruty anděly, které učili křičet „Alelujá“.</span></p>
        <p class="chunk" data-nb-ref-number="337" data-nb-words="24" data-nb-chars="140"><span class="idea" data-nb-ref-number="371" id="idea371" data-nb-words="24" data-nb-chars="140">Jeli kolem skupiny, kde rezavý kaprál anděl měl právě jednoho nemotorného rekruta anděla v&nbsp;parádě, mlátil mu&nbsp;pěstí do&nbsp;břicha a&nbsp;řval na&nbsp;něho:</span></p>
        <p class="chunk" data-nb-ref-number="338" data-nb-words="48" data-nb-chars="288"><span class="idea" data-nb-ref-number="372" id="idea372" data-nb-words="48" data-nb-chars="288">„Rozevři lepší svou držku, svině betlémská. Takhle se&nbsp;volá ‚Ale­lujá‘? Jako kdybys měl knedlík v&nbsp;hubě. To&nbsp;bych rád věděl, který vůl tě&nbsp;sem, ty&nbsp;dobytku, pustil do&nbsp;ráje. Zkus to&nbsp;ještě jednou… Hlahlehluhja? Cože, bestie, ještě nám tady v&nbsp;ráji huhňáš… Zkus to&nbsp;ještě jednou, cedre libanonský.“</span></p>
        <p class="chunk" data-nb-ref-number="339" data-nb-words="24" data-nb-chars="175"><span class="idea" data-nb-ref-number="373" id="idea373" data-nb-words="24" data-nb-chars="175">Ujížděli dál a&nbsp;za nimi ještě dlouho bylo slyšet úzkostlivé řvaní huhňavého anděla rekruta „Hla-hle-hlu-hjá“ a&nbsp;křik anděla kaprála „A-le-lu-já, a-le-lu-já, ty&nbsp;krávo jordánská!“</span></p>
        <p class="chunk" data-nb-ref-number="340" data-nb-words="39" data-nb-chars="241"><span class="idea" data-nb-ref-number="374" id="idea374" data-nb-words="39" data-nb-chars="241">Potom ohromná záře nad velkou budovou jako Mariánská kasárna v&nbsp;Českých Budějovicích a&nbsp;nad ní&nbsp;dva aeroplány, jeden po&nbsp;levé, druhý po&nbsp;pravé straně, a&nbsp;uprostřed mezi nimi natažené obrovské plátno s&nbsp;ohromným nápisem <em>K.&nbsp;u&nbsp;k. Gottes Hauptquartier</em>.</span></p>
        <p class="chunk" data-nb-ref-number="341" data-nb-words="24" data-nb-chars="150"><span class="idea" data-nb-ref-number="375" id="idea375" data-nb-words="24" data-nb-chars="150">Generála Bieglera vysadili z&nbsp;automobilu dva andělé v&nbsp;uniformě polního četnictva, vzali ho&nbsp;za&nbsp;límec a&nbsp;odvedli ho&nbsp;do&nbsp;budovy, nahoru do&nbsp;prvního poschodí.</span></p>
        <p class="chunk" data-nb-ref-number="342" data-nb-words="16" data-nb-chars="101"><span class="idea" data-nb-ref-number="376" id="idea376" data-nb-words="16" data-nb-chars="101">„Chovejte se&nbsp;slušně před pánembohem,“ řekli mu&nbsp;ještě nahoře před jedněmi dveřmi a&nbsp;strčili ho&nbsp;dovnitř.</span></p>
        <p class="chunk" data-nb-ref-number="343" data-nb-words="31" data-nb-chars="230"><span class="idea" data-nb-ref-number="377" id="idea377" data-nb-words="31" data-nb-chars="230">Uprostřed pokoje, ve&nbsp;kterém po&nbsp;stěnách visely podobizny Fran­tiška Josefa a&nbsp;Viléma, následníka trůnu Karla Františka Josefa, generála Viktora Dankla, arcivévody Bedřicha a&nbsp;šéfa generálního štábu Konráda z&nbsp;Hötzendorfu, stál pánbůh.</span></p>
        <p class="chunk" data-nb-ref-number="344" data-nb-words="17" data-nb-chars="116"><span class="idea" data-nb-ref-number="378" id="idea378" data-nb-words="17" data-nb-chars="116">„Kadete Bieglere,“ řekl pánbůh důrazně, „vy mne nepoznáváte? Já&nbsp;jsem váš bývalý hejtman Ságner od&nbsp;11.&nbsp;marškumpanie.“</span></p>
        <p class="chunk" data-nb-ref-number="345" data-nb-words="2" data-nb-chars="18"><span class="idea" data-nb-ref-number="379" id="idea379" data-nb-words="2" data-nb-chars="18">Biegler zdřevěněl.</span></p>
        <p class="chunk" data-nb-ref-number="346" data-nb-words="27" data-nb-chars="203"><span class="idea" data-nb-ref-number="380" id="idea380" data-nb-words="27" data-nb-chars="203">„Kadete Bieglere,“ ozval se&nbsp;opět pánbůh, „jakým právem jste si&nbsp;přisvojil titul generálmajora? Jakým právem jste se, kadete Bieglere, projížděl štábním automobilem po&nbsp;silnici mezi nepřátelskými pozicemi?“</span></p>
        <p class="chunk" data-nb-ref-number="347" data-nb-words="2" data-nb-chars="18"><span class="idea" data-nb-ref-number="381" id="idea381" data-nb-words="2" data-nb-chars="18">„Poslušně hlásím…“</span></p>
        <p class="chunk" data-nb-ref-number="348" data-nb-words="9" data-nb-chars="56"><span class="idea" data-nb-ref-number="382" id="idea382" data-nb-words="9" data-nb-chars="56">„Držte hubu, kadete Bieglere, když s&nbsp;vámi mluví pánbůh.“</span></p>
        <p class="chunk" data-nb-ref-number="349" data-nb-words="6" data-nb-chars="49"><span class="idea" data-nb-ref-number="383" id="idea383" data-nb-words="6" data-nb-chars="49">„Poslušně hlásím,“ zajektal Biegler ještě jednou.</span></p>
        <p class="chunk" data-nb-ref-number="350" data-nb-words="18" data-nb-chars="105"><span class="idea" data-nb-ref-number="384" id="idea384" data-nb-words="18" data-nb-chars="105">„Tak vy&nbsp;tedy nebudete držet hubu?“ rozkřikl se&nbsp;na&nbsp;něho pánbůh, otevřel dveře a&nbsp;vykřikl: „Dva andělé sem!“</span></p>
        <p class="chunk" data-nb-ref-number="351" data-nb-words="16" data-nb-chars="103"><span class="idea" data-nb-ref-number="385" id="idea385" data-nb-words="16" data-nb-chars="103">Vstoupili dva andělé s&nbsp;ručnicemi zavěšenými přes levé křídlo. Biegler v&nbsp;nich poznal Matušiče a&nbsp;Batzera.</span></p>
        <p class="chunk" data-nb-ref-number="352" data-nb-words="6" data-nb-chars="27"><span class="idea" data-nb-ref-number="386" id="idea386" data-nb-words="6" data-nb-chars="27">A&nbsp;z&nbsp;úst pánaboha zněl hlas:</span></p>
        <p class="chunk" data-nb-ref-number="353" data-nb-words="4" data-nb-chars="22"><span class="idea" data-nb-ref-number="387" id="idea387" data-nb-words="4" data-nb-chars="22">„Hoďte ho&nbsp;do&nbsp;latríny!“</span></p>
        <p class="chunk" data-nb-ref-number="354" data-nb-words="7" data-nb-chars="45"><span class="idea" data-nb-ref-number="388" id="idea388" data-nb-words="7" data-nb-chars="45">Kadet Biegler někam padal do&nbsp;hrozného smradu…</span></p>
        <p class="chunk" data-nb-ref-number="355" data-nb-words="15" data-nb-chars="114"><span class="idea" data-nb-ref-number="389" id="idea389" data-nb-words="15" data-nb-chars="114">Naproti spícímu kadetovi Bieglerovi seděl Matušič se&nbsp;sluhou hejt­mana Ságnera Batzerem a&nbsp;hráli stále šestašedesát.</span></p>
        <p class="chunk" data-nb-ref-number="356" data-nb-words="23" data-nb-chars="152"><span class="idea" data-nb-ref-number="390" id="idea390" data-nb-words="23" data-nb-chars="152">„Stink awer ďKerl wie a’ Stockfisch,“ prohodil Batzer, který pozoroval se&nbsp;zájmem, jak sebou spící kadet Biegler povážlivě vrtí, „muß’ ďHosen voll ha’n.“</span></p>
        <p class="chunk" data-nb-ref-number="357" data-nb-words="18" data-nb-chars="116"><span class="idea" data-nb-ref-number="391" id="idea391" data-nb-words="18" data-nb-chars="116">„To se&nbsp;může stát každému,“ řekl filozoficky Matušič, „nech ho&nbsp;být, převlíkat ho&nbsp;stejně nebudeš. Rozdej radši karty.“</span></p>
        <p class="chunk" data-nb-ref-number="358" data-nb-words="12" data-nb-chars="77"><span class="idea" data-nb-ref-number="392" id="idea392" data-nb-words="12" data-nb-chars="77">Nad Budapeští bylo již vidět záři světel a&nbsp;nad Dunajem přeskakoval reflektor.</span></p>
        <p class="chunk" data-nb-ref-number="359" data-nb-words="32" data-nb-chars="210"><span class="idea" data-nb-ref-number="393" id="idea393" data-nb-words="32" data-nb-chars="210">Kadetovi Bieglerovi se&nbsp;již zdálo opět něco jiného, poněvadž mluvil ze&nbsp;spaní: „Sagen Sie meiner tapferen Armee, daß sie sich in&nbsp;meinem Herzen ein unvergängliches Denkmal der Liebe und Dankbarkeit errichtet hat.“</span></p>
        <p class="chunk" data-nb-ref-number="360" data-nb-words="18" data-nb-chars="121"><span class="idea" data-nb-ref-number="394" id="idea394" data-nb-words="18" data-nb-chars="121">Poněvadž se&nbsp;opět při těch slovech počal obracet, zavonělo to&nbsp;Batzerovi intenzívně pod nos, takže poznamenal odplivuje si:</span></p>
        <p class="chunk" data-nb-ref-number="361" data-nb-words="8" data-nb-chars="57"><span class="idea" data-nb-ref-number="395" id="idea395" data-nb-words="8" data-nb-chars="57">„Stink wie a’ Haizlputza, wie a’ bescheißena Haizlputza.“</span></p>
        <p class="chunk" data-nb-ref-number="362" data-nb-words="22" data-nb-chars="133"><span class="idea" data-nb-ref-number="396" id="idea396" data-nb-words="22" data-nb-chars="133">A&nbsp;kadet Biegler vrtěl sebou čím dál nepokojněji a&nbsp;jeho nový sen byl velice fantastický. Obhajoval Linec ve&nbsp;válce o&nbsp;dědictví rakouské.</span></p>
        <p class="chunk" data-nb-ref-number="363" data-nb-words="35" data-nb-chars="232"><span class="idea" data-nb-ref-number="397" id="idea397" data-nb-words="35" data-nb-chars="232">Viděl reduty, retranchementy a&nbsp;palisády kolem města. Jeho hlavní stan byl proměněn v&nbsp;ohromnou nemocnici. Všude kolem váleli se&nbsp;nemocní a&nbsp;drželi se&nbsp;za&nbsp;břicho. Pod palisádami města Lince projížděli se&nbsp;francouzští dragouni Napoleona I.</span></p>
        <p class="chunk" data-nb-ref-number="364" data-nb-words="20" data-nb-chars="116"><span class="idea" data-nb-ref-number="398" id="idea398" data-nb-words="20" data-nb-chars="116">A&nbsp;on, velitel města, stál nad tou spoustou a&nbsp;držel se&nbsp;též za&nbsp;břicho a&nbsp;křičel na&nbsp;nějakého francouzského parlamentáře:</span></p>
        <p class="chunk" data-nb-ref-number="365" data-nb-words="6" data-nb-chars="38"><span class="idea" data-nb-ref-number="399" id="idea399" data-nb-words="6" data-nb-chars="38">„Vyřiďte svému císaři, že&nbsp;se&nbsp;nevzdám…“</span></p>
        <p class="chunk" data-nb-ref-number="366" data-nb-words="45" data-nb-chars="280"><span class="idea" data-nb-ref-number="400" id="idea400" data-nb-words="45" data-nb-chars="280">Potom jako když to&nbsp;bolení břicha najednou z&nbsp;něho spadne, a&nbsp;on se&nbsp;řítí s&nbsp;bataliónem přes palisády ven z&nbsp;města na&nbsp;cestu slávy a&nbsp;vítězství a&nbsp;vidí, jak nadporučík Lukáš zachycuje svými prsty ránu palaše francouzského dragouna, která platila jemu, Bieglerovi, obránci obleženého Lince.</span></p>
        <p class="chunk" data-nb-ref-number="367" data-nb-words="8" data-nb-chars="47"><span class="idea" data-nb-ref-number="401" id="idea401" data-nb-words="8" data-nb-chars="47">Nadporučík Lukáš umírá u&nbsp;jeho nohou s&nbsp;výkřikem:</span></p>
        <p class="chunk" data-nb-ref-number="368" data-nb-words="12" data-nb-chars="81"><span class="idea" data-nb-ref-number="402" id="idea402" data-nb-words="12" data-nb-chars="81">„Ein Mann wie Sie, Herr Oberst, ist nötiger als ein nichtsnutziger Oberleutnant!“</span></p>
        <p class="chunk" data-nb-ref-number="369" data-nb-words="18" data-nb-chars="112"><span class="idea" data-nb-ref-number="403" id="idea403" data-nb-words="18" data-nb-chars="112">Obránce Lince odvrací se&nbsp;s&nbsp;pohnutím od&nbsp;umírajícího, když vtom přiletí kartáč a&nbsp;uhodí Bieglera do&nbsp;sedacích svalů.</span></p>
        <p class="chunk" data-nb-ref-number="370" data-nb-words="24" data-nb-chars="136"><span class="idea" data-nb-ref-number="404" id="idea404" data-nb-words="24" data-nb-chars="136">Biegler mechanicky sáhne si&nbsp;dozadu na&nbsp;kalhoty a&nbsp;cítí mokro, něco lepkavého se&nbsp;mu&nbsp;maže po&nbsp;ruce. Křičí: „Sanität! Sanität!“ a&nbsp;padá z&nbsp;koně…</span></p>
        <p class="chunk" data-nb-ref-number="371" data-nb-words="20" data-nb-chars="109"><span class="idea" data-nb-ref-number="405" id="idea405" data-nb-words="20" data-nb-chars="109">Kadeta Bieglera zvedl Batzer s&nbsp;Matušičem z&nbsp;podlahy, kam se&nbsp;svalil z&nbsp;lavice, a&nbsp;položili ho&nbsp;opět na&nbsp;jeho místo.</span></p>
        <p class="chunk" data-nb-ref-number="372" data-nb-words="16" data-nb-chars="98"><span class="idea" data-nb-ref-number="406" id="idea406" data-nb-words="16" data-nb-chars="98">Potom došel Matušič k&nbsp;hejtmanovi Ságnerovi a&nbsp;oznámil, že&nbsp;se&nbsp;s&nbsp;kadetem Bieglerem dějí podivné věci.</span></p>
        <p class="chunk" data-nb-ref-number="373" data-nb-words="27" data-nb-chars="140"><span class="idea" data-nb-ref-number="407" id="idea407" data-nb-words="27" data-nb-chars="140">„Není to&nbsp;asi po&nbsp;tom koňaku,“ řekl, „mohla by&nbsp;to&nbsp;být spíš cholera. Kadet Biegler pil všude ve&nbsp;stanicích vodu. V&nbsp;Mošoni jsem ho&nbsp;viděl, že&nbsp;se…“</span></p>
        <p class="chunk" data-nb-ref-number="374" data-nb-words="19" data-nb-chars="107"><span class="idea" data-nb-ref-number="408" id="idea408" data-nb-words="19" data-nb-chars="107">„To tak rychle s&nbsp;cholerou nejde. Matušič, řekněte vedle v&nbsp;kupé panu doktorovi, aby se&nbsp;šel na&nbsp;něho podívat.“</span></p>
        <p class="chunk" data-nb-ref-number="375" data-nb-words="100" data-nb-chars="667"><span class="idea" data-nb-ref-number="409" id="idea409" data-nb-words="100" data-nb-chars="667">K&nbsp;bataliónu byl přidělen „válečný doktor“, starý medik a&nbsp;buršák Welfer. Znal pít, rvát se&nbsp;a&nbsp;přitom měl medicínu v&nbsp;malíčku. Prodělal medicínské fakulty v&nbsp;různých univerzitních městech v&nbsp;Rakousko-Uhersku, i&nbsp;praxi v&nbsp;nejrozmanitějších nemocnicích, ale doktorát neskládal prostě z&nbsp;toho důvodu, že&nbsp;v&nbsp;závěti, kterou zanechal jeho strýc svým dědicům, bylo to, že&nbsp;se&nbsp;má&nbsp;vyplácet studujícímu medicíny Bedřichu Welfrovi ročně stipendium do&nbsp;té&nbsp;doby, kdy obdrží Bedřich Welfer lékařský diplom. Toto stipendium bylo asi čtyřikrát větší než plat asistenta v&nbsp;nemocnicích a&nbsp;MUC Bedřich Welfer poctivě se&nbsp;snažil oddálit své jmenování doktorem všeho lékařství na&nbsp;dobu co&nbsp;nejvzdálenější.</span></p>
        <p class="chunk" data-nb-ref-number="376" data-nb-words="53" data-nb-chars="337"><span class="idea" data-nb-ref-number="410" id="idea410" data-nb-words="53" data-nb-chars="337">Dědicové mohli se&nbsp;vzteknout. Prohlašovali ho&nbsp;za&nbsp;blba, dělali pokusy vnutit mu&nbsp;zámožné nevěsty, aby se&nbsp;ho&nbsp;zbavili. Aby je&nbsp;ještě víc dopálil, MUC Bedřich Welfer, člen asi dvanácti buršáckých spolků, vydal několik sbírek velmi slušných básní ve&nbsp;Vídni, v&nbsp;Lipsku, v&nbsp;Berlíně. Psal do&nbsp;„Simplicissimu“ a&nbsp;studoval, jako kdyby se&nbsp;nechumelilo, dál.</span></p>
        <p class="chunk" data-nb-ref-number="377" data-nb-words="10" data-nb-chars="67"><span class="idea" data-nb-ref-number="411" id="idea411" data-nb-words="10" data-nb-chars="67">Až&nbsp;přišla vojna, která vpadla MUC Bedřichovi Welfrovi hanebně vzad.</span></p>
        <p class="chunk" data-nb-ref-number="378" data-nb-words="35" data-nb-chars="235"><span class="idea" data-nb-ref-number="412" id="idea412" data-nb-words="35" data-nb-chars="235">Básníka knih „Lachende Lieder“, „Krug und Wissenschaft“, „Märchen und Parabeln“ zcela sprostě vzali na&nbsp;vojnu a&nbsp;jeden dědic v&nbsp;ministerstvu vojenství přičinil se&nbsp;o&nbsp;to, že&nbsp;bodrý Bedřich Welfer udělal „válečný doktorát“. Udělal ho&nbsp;písemně.</span></p>
        <p class="chunk" data-nb-ref-number="379" data-nb-words="74" data-nb-chars="441"><span class="idea" data-nb-ref-number="413" id="idea413" data-nb-words="74" data-nb-chars="441">Dostal řadu otázek k&nbsp;vyplnění, které všechny zodpověděl stereotypně: „Lecken Sie mir Arsch!“ Za&nbsp;tři dny oznámil mu&nbsp;plukovník, že&nbsp;dostal diplom doktora všeho lékařství, že&nbsp;už&nbsp;byl dávno zralý pro doktorát, že&nbsp;vrchní štábní lékař ho&nbsp;přiděluje doplňovací nemocnici a&nbsp;na jeho chování že&nbsp;záleží rychlý postup, že&nbsp;sice měl v&nbsp;různých univerzitních městech souboje s&nbsp;důstojníky, to&nbsp;všechno že&nbsp;se&nbsp;o&nbsp;něm ví, ale že&nbsp;dnes ve&nbsp;vojně se&nbsp;na&nbsp;všechno zapomíná.</span></p>
        <p class="chunk" data-nb-ref-number="380" data-nb-words="13" data-nb-chars="65"><span class="idea" data-nb-ref-number="414" id="idea414" data-nb-words="13" data-nb-chars="65">Autor knihy básní „Džbán a&nbsp;věda“ kousl se&nbsp;do&nbsp;pysků a&nbsp;šel sloužit.</span></p>
        <p class="chunk" data-nb-ref-number="381" data-nb-words="53" data-nb-chars="327"><span class="idea" data-nb-ref-number="415" id="idea415" data-nb-words="53" data-nb-chars="327">Po&nbsp;zjištění několika případů, že&nbsp;choval se&nbsp;k&nbsp;vojákům pacientům neobyčejně shovívavě, prodlužuje jich pobyt v&nbsp;nemocnici, pokud to&nbsp;bylo možné, kdy bylo heslo „Má se&nbsp;to&nbsp;válet v&nbsp;nemocnici, nebo chcípat raději v&nbsp;zákopech&nbsp;– má&nbsp;to&nbsp;chcípnout v&nbsp;nemocnici, nebo ve&nbsp;švarmlinii“, doktora Welfera poslali s&nbsp;11.&nbsp;pochodovým praporem na&nbsp;front.</span></p>
        <p class="chunk" data-nb-ref-number="382" data-nb-words="32" data-nb-chars="218"><span class="idea" data-nb-ref-number="416" id="idea416" data-nb-words="32" data-nb-chars="218">Aktivní důstojníci u&nbsp;praporu považovali ho&nbsp;za&nbsp;něco méněcenného. Rezervní důstojníci si&nbsp;ho&nbsp;také nevšímali a&nbsp;nenavazovali s&nbsp;ním nijakého přátelství, aby se&nbsp;nerozšířila ještě více propast mezi nimi a&nbsp;aktivními důstojníky.</span></p>
        <p class="chunk" data-nb-ref-number="383" data-nb-words="94" data-nb-chars="570"><span class="idea" data-nb-ref-number="417" id="idea417" data-nb-words="94" data-nb-chars="570">Hejtman Ságner cítil se&nbsp;přirozeně strašně povýšen nad toho bývalého MUC, který zesekal za&nbsp;dob svých dlouholetých studií kolik důstojníků. Když doktor Welfer, „válečný doktor“, prošel kolem něho, ani se&nbsp;na&nbsp;něho nepodíval a&nbsp;hovořil dál s&nbsp;nadporučíkem Lukášem o&nbsp;něčem zcela bezvýznamném, že&nbsp;se&nbsp;pěstují u&nbsp;Budapešti dýně, načež nadporučík Lukáš odpověděl, že&nbsp;když byl v&nbsp;třetím ročníku kadetky, že&nbsp;s&nbsp;několika kamarády „v&nbsp;civilu“ byli na&nbsp;Slovensku a&nbsp;přišli k&nbsp;jednomu evangelickému faráři, Slovákovi. Ten že&nbsp;jim dal k&nbsp;vepřové pečeni zelí z&nbsp;dýně a&nbsp;potom že&nbsp;jim nalil vína a&nbsp;řekl:</span></p>
        <p class="chunk" data-nb-ref-number="384" data-nb-words="6" data-nb-chars="30"><em><span class="idea" data-nb-ref-number="418" id="idea418" data-nb-words="2" data-nb-chars="12">„Dyňa sviňa,<br></span>
<span class="idea" data-nb-ref-number="419" id="idea419" data-nb-words="4" data-nb-chars="18">chce sa&nbsp;jej vína,“</span></em></p>
        <p class="chunk" data-nb-ref-number="385" data-nb-words="6" data-nb-chars="27"><span class="idea" data-nb-ref-number="420" id="idea420" data-nb-words="6" data-nb-chars="27">a&nbsp;on&nbsp;že&nbsp;se&nbsp;strašně urazil.<sup id="fnref:5"><a href="#fn:5" class="footnote-ref" role="doc-noteref">5</a></sup></span></p>
        <p class="chunk" data-nb-ref-number="386" data-nb-words="17" data-nb-chars="109"><span class="idea" data-nb-ref-number="421" id="idea421" data-nb-words="17" data-nb-chars="109">„Z&nbsp;Budapešti mnoho neuvidíme,“ řekl hejtman Ságner, „vezou nás kolem. Dle maršrúty máme zde stát dvě hodiny.“</span></p>
        <p class="chunk" data-nb-ref-number="387" data-nb-words="12" data-nb-chars="114"><span class="idea" data-nb-ref-number="422" id="idea422" data-nb-words="12" data-nb-chars="114">„Myslím, že&nbsp;šíbují vagóny,“ odpověděl nadporučík Lukáš, „přijdeme na&nbsp;překládací nádraží. Transportmilitärbahnhof.“</span></p>
        <p class="chunk" data-nb-ref-number="388" data-nb-words="5" data-nb-chars="37"><span class="idea" data-nb-ref-number="423" id="idea423" data-nb-words="5" data-nb-chars="37">Kolem prošel „válečný doktor“ Welfer.</span></p>
        <p class="chunk" data-nb-ref-number="389" data-nb-words="80" data-nb-chars="507"><span class="idea" data-nb-ref-number="424" id="idea424" data-nb-words="80" data-nb-chars="507">„Nic to&nbsp;není,“ řekl s&nbsp;úsměvem, „páni, kteří aspirují během času stát se&nbsp;důstojníky armády a&nbsp;kteří se&nbsp;vychlubovali ještě v&nbsp;Brucku svými strategicko-historickými znalostmi v&nbsp;kasině, měli by&nbsp;být upozorněni, že&nbsp;jest nebezpečno sníst najednou celou zásilku sladkostí, kterou mu&nbsp;maminka posílá do&nbsp;pole. Kadet Biegler, který od&nbsp;té&nbsp;doby, kdy jsme vyjeli z&nbsp;Brucku, snědl třicet kremrolí, jak se&nbsp;mně přiznal, a&nbsp;pil všude na&nbsp;nádražích jen převařenou vodu, pane hejtmane, připomíná mně verš Schillerův: ‚Wer sagt von…‘“</span></p>
        <p class="chunk" data-nb-ref-number="390" data-nb-words="15" data-nb-chars="104"><span class="idea" data-nb-ref-number="425" id="idea425" data-nb-words="15" data-nb-chars="104">„Poslyšte, doktore,“ přerušil ho&nbsp;hejtman Ságner, „nejde o&nbsp;Schillera. Co&nbsp;je&nbsp;vlastně s&nbsp;kadetem Bieglerem?“</span></p>
        <p class="chunk" data-nb-ref-number="391" data-nb-words="5" data-nb-chars="33"><span class="idea" data-nb-ref-number="426" id="idea426" data-nb-words="5" data-nb-chars="33">„Válečný doktor“ Welfer se&nbsp;usmál.</span></p>
        <p class="chunk" data-nb-ref-number="392" data-nb-words="61" data-nb-chars="371"><span class="idea" data-nb-ref-number="427" id="idea427" data-nb-words="61" data-nb-chars="371">„Aspirant na&nbsp;důstojnickou hodnost <em>váš</em> kadet Biegler se&nbsp;posral… Není to&nbsp;cholera, není to&nbsp;úplavice, prosté a&nbsp;jednoduché posrání. Vypil trochu více koňaku, <em>váš pan aspirant na&nbsp;důstojnickou hodnost,</em> a&nbsp;podělal se… Byl by&nbsp;se&nbsp;patrně podělal i&nbsp;bez vašeho koňaku. Sežral tolik kremrolí, které mu&nbsp;poslali z&nbsp;domova… Je&nbsp;to&nbsp;dítě… V&nbsp;kasině, jak vím, pil vždy jednu čtvrtku. Abstinent.“</span></p>
        <p class="chunk" data-nb-ref-number="393" data-nb-words="4" data-nb-chars="25"><span class="idea" data-nb-ref-number="428" id="idea428" data-nb-words="4" data-nb-chars="25">Doktor Welfer si&nbsp;odplivl.</span></p>
        <p class="chunk" data-nb-ref-number="394" data-nb-words="4" data-nb-chars="26"><span class="idea" data-nb-ref-number="429" id="idea429" data-nb-words="4" data-nb-chars="26">„Kupoval si&nbsp;linecké řezy.“</span></p>
        <p class="chunk" data-nb-ref-number="395" data-nb-words="17" data-nb-chars="99"><span class="idea" data-nb-ref-number="430" id="idea430" data-nb-words="17" data-nb-chars="99">„Tedy to&nbsp;není nic vážného?“ ozval se&nbsp;hejtman Ságner, „ale přece taková věc… kdyby se&nbsp;to&nbsp;rozšířilo.“</span></p>
        <p class="chunk" data-nb-ref-number="396" data-nb-words="7" data-nb-chars="42"><span class="idea" data-nb-ref-number="431" id="idea431" data-nb-words="7" data-nb-chars="42">Nadporučík Lukáš vstal a&nbsp;řekl k&nbsp;Ságnerovi:</span></p>
        <p class="chunk" data-nb-ref-number="397" data-nb-words="4" data-nb-chars="36"><span class="idea" data-nb-ref-number="432" id="idea432" data-nb-words="4" data-nb-chars="36">„Děkuji za&nbsp;takového zugskomandanta…“</span></p>
        <p class="chunk" data-nb-ref-number="398" data-nb-words="39" data-nb-chars="274"><span class="idea" data-nb-ref-number="433" id="idea433" data-nb-words="39" data-nb-chars="274">„Trochu jsem mu&nbsp;pomohl na&nbsp;nohy,“ řekl Welfer, kterého neopouštěl úsměv, „pan batalionskomandant zařídí další… To&nbsp;jest, předám zde kadeta Bieglera do&nbsp;nemocnice… Vydám vysvědčení, že&nbsp;je&nbsp;to&nbsp;úplavice. Těžký případ úplavice. Izolace… Kadet Biegler přijde do&nbsp;dezinfekčního baráku…</span></p>
        <p class="chunk" data-nb-ref-number="399" data-nb-words="17" data-nb-chars="119"><span class="idea" data-nb-ref-number="434" id="idea434" data-nb-words="17" data-nb-chars="119">Jest to&nbsp;rozhodně lepší,“ pokračoval Welfer s&nbsp;tímže protivným úsměvem, „buď posraný kadet, nebo úplavicí stižený kadet…“</span></p>
        <p class="chunk" data-nb-ref-number="400" data-nb-words="10" data-nb-chars="64"><span class="idea" data-nb-ref-number="435" id="idea435" data-nb-words="10" data-nb-chars="64">Hejtman Ságner obrátil se&nbsp;ke&nbsp;svému Lukášovi čistě úředním tónem:</span></p>
        <p class="chunk" data-nb-ref-number="401" data-nb-words="15" data-nb-chars="105"><span class="idea" data-nb-ref-number="436" id="idea436" data-nb-words="15" data-nb-chars="105">„Pane nadporučíku, kadet Biegler od&nbsp;vaší kumpanie onemocněl úplavicí a&nbsp;zůstane v&nbsp;ošetřování v&nbsp;Budapešti…“</span></p>
        <p class="chunk" data-nb-ref-number="402" data-nb-words="24" data-nb-chars="152"><span class="idea" data-nb-ref-number="437" id="idea437" data-nb-words="24" data-nb-chars="152">Hejtmanovi Ságnerovi zdálo se, že&nbsp;Welfer se&nbsp;směje strašně výbojně, ale když se&nbsp;podíval na&nbsp;„válečného doktora“, viděl, že&nbsp;týž se&nbsp;tváří strašně lhostejně.</span></p>
        <p class="chunk" data-nb-ref-number="403" data-nb-words="22" data-nb-chars="148"><span class="idea" data-nb-ref-number="438" id="idea438" data-nb-words="22" data-nb-chars="148">„Tedy je&nbsp;vše v&nbsp;pořádku, pane hejtmane,“ odpověděl Welfer klidně, „aspiranti na&nbsp;důstojnickou…“ Máchl rukou: „Při úplavici se&nbsp;každý podělá do&nbsp;kalhot.“</span></p>
        <p class="chunk" data-nb-ref-number="404" data-nb-words="15" data-nb-chars="92"><span class="idea" data-nb-ref-number="439" id="idea439" data-nb-words="15" data-nb-chars="92">Tak se&nbsp;stalo, že&nbsp;statečný kadet Biegler byl odvezen do&nbsp;vojenské izolační nemocnice v&nbsp;Újbuda.</span></p>
        <p class="chunk" data-nb-ref-number="405" data-nb-words="9" data-nb-chars="56"><span class="idea" data-nb-ref-number="440" id="idea440" data-nb-words="9" data-nb-chars="56">Jeho podělané kalhoty ztratily se&nbsp;ve&nbsp;víru světové války.</span></p>
        <p class="chunk" data-nb-ref-number="406" data-nb-words="14" data-nb-chars="105"><span class="idea" data-nb-ref-number="441" id="idea441" data-nb-words="14" data-nb-chars="105">Sny o&nbsp;velkých vítězstvích kadeta Bieglera byly uzavřeny do&nbsp;jednoho nemocničního pokoje izolačních baráků.</span></p>
        <p class="chunk" data-nb-ref-number="407" data-nb-words="44" data-nb-chars="288"><span class="idea" data-nb-ref-number="442" id="idea442" data-nb-words="44" data-nb-chars="288">Když se&nbsp;dověděl, že&nbsp;má&nbsp;úplavici, byl tím kadet Biegler opravdu nadšen. Má&nbsp;být raněn, nebo onemocnět pro císaře pána, vykonávaje svou povinnost? Potom se&nbsp;stala s&nbsp;ním malá nehoda. Poněvadž všechna místa pro onemocnělé úplavicí byla přeplněna, kadeta Bieglera přenesli do&nbsp;cholerového baráku.</span></p>
        <p class="chunk" data-nb-ref-number="408" data-nb-words="30" data-nb-chars="211"><span class="idea" data-nb-ref-number="443" id="idea443" data-nb-words="30" data-nb-chars="211">Nějaký maďarský štábní lékař, když kadeta Bieglera vykoupali a&nbsp;dali mu&nbsp;teploměr pod rameno, zavrtěl hlavou: „37 stupňů!“ Při choleře je&nbsp;nejhorším příznakem povážlivé klesnutí teploty. Nemocný stává se&nbsp;apatickým.</span></p>
        <p class="chunk" data-nb-ref-number="409" data-nb-words="19" data-nb-chars="123"><span class="idea" data-nb-ref-number="444" id="idea444" data-nb-words="19" data-nb-chars="123">Kadet Biegler opravdu nejevil žádného rozčilení. Byl neobyčejně klidným, opakuje si&nbsp;v&nbsp;duchu, že&nbsp;stejně trpí za&nbsp;císaře pána.</span></p>
        <p class="chunk" data-nb-ref-number="410" data-nb-words="9" data-nb-chars="71"><span class="idea" data-nb-ref-number="445" id="idea445" data-nb-words="9" data-nb-chars="71">Štábní lékař poručil vsunout teploměr kadetovi Bieglerovi do&nbsp;konečníku.</span></p>
        <p class="chunk" data-nb-ref-number="411" data-nb-words="28" data-nb-chars="191"><span class="idea" data-nb-ref-number="446" id="idea446" data-nb-words="28" data-nb-chars="191">„Poslední stadium cholery,“ pomyslil si&nbsp;štábní lékař, „příznak konce, nejkrajnější slabost, kdy nemocný ztrácí smysl pro okolí a&nbsp;jeho vědomí je&nbsp;zastřeno. On&nbsp;se&nbsp;usmívá v&nbsp;předsmrtných křečích.“</span></p>
        <p class="chunk" data-nb-ref-number="412" data-nb-words="20" data-nb-chars="135"><span class="idea" data-nb-ref-number="447" id="idea447" data-nb-words="20" data-nb-chars="135">Kadet Biegler za&nbsp;této manipulace se&nbsp;opravdu usmíval mučednicky, dělaje hrdinu, když mu&nbsp;do&nbsp;konečníku strkali teploměr. Ale nehnul sebou.</span></p>
        <p class="chunk" data-nb-ref-number="413" data-nb-words="14" data-nb-chars="97"><span class="idea" data-nb-ref-number="448" id="idea448" data-nb-words="14" data-nb-chars="97">„Příznaky,“ pomyslil si&nbsp;štábní lékař, „které při choleře vedou pozvolna k&nbsp;smrti, pasivní poloha…“</span></p>
        <p class="chunk" data-nb-ref-number="414" data-nb-words="15" data-nb-chars="97"><span class="idea" data-nb-ref-number="449" id="idea449" data-nb-words="15" data-nb-chars="97">Optal se&nbsp;ještě maďarského sanitního poddůstojníka, zdali kadet Biegler vrhl a&nbsp;měl průjmy ve&nbsp;vaně.</span></p>
        <p class="chunk" data-nb-ref-number="415" data-nb-words="31" data-nb-chars="192"><span class="idea" data-nb-ref-number="450" id="idea450" data-nb-words="31" data-nb-chars="192">Obdržev zápornou odpověď, zadíval se&nbsp;na&nbsp;Bieglera. Když při choleře pominou průjmy a&nbsp;dávení, je&nbsp;to&nbsp;opět, jako předešlé příznaky, obraz toho, co&nbsp;se&nbsp;stává při choleře v&nbsp;posledních hodinách smrti.</span></p>
        <p class="chunk" data-nb-ref-number="416" data-nb-words="23" data-nb-chars="135"><span class="idea" data-nb-ref-number="451" id="idea451" data-nb-words="23" data-nb-chars="135">Kadet Biegler, úplně nahý, vynesený z&nbsp;teplé vany na&nbsp;postel, pocítil chladno a&nbsp;zajektal zuby. Také mu&nbsp;vyskočila husí kůže po&nbsp;celém těle.</span></p>
        <p class="chunk" data-nb-ref-number="417" data-nb-words="13" data-nb-chars="91"><span class="idea" data-nb-ref-number="452" id="idea452" data-nb-words="13" data-nb-chars="91">„Vidíte,“ řekl štábní lékař maďarsky, „velká jektace, končetiny jsou studené. To&nbsp;je&nbsp;konec.“</span></p>
        <p class="chunk" data-nb-ref-number="418" data-nb-words="9" data-nb-chars="57"><span class="idea" data-nb-ref-number="453" id="idea453" data-nb-words="9" data-nb-chars="57">Nakláněje se&nbsp;ke&nbsp;kadetovi Bieglerovi, optal se&nbsp;ho&nbsp;německy:</span></p>
        <p class="chunk" data-nb-ref-number="419" data-nb-words="3" data-nb-chars="19"><span class="idea" data-nb-ref-number="454" id="idea454" data-nb-words="3" data-nb-chars="19">„Also, wie geht’s?“</span></p>
        <p class="chunk" data-nb-ref-number="420" data-nb-words="10" data-nb-chars="82"><span class="idea" data-nb-ref-number="455" id="idea455" data-nb-words="10" data-nb-chars="82">„S-s-se-hr-hr gu-gu-tt,“ zajektal zuby kadet Biegler, „… ei-ne… ei-ne De-deck-ke.“</span></p>
        <p class="chunk" data-nb-ref-number="421" data-nb-words="32" data-nb-chars="194"><span class="idea" data-nb-ref-number="456" id="idea456" data-nb-words="32" data-nb-chars="194">„Vědomí dílem zastřeno, dílem zachováno,“ řekl maďarsky štábní lékař, „tělo velice hubené, pysky a&nbsp;nehty mají být černé… To&nbsp;je&nbsp;třetí případ, kdy umřeli mně na&nbsp;choleru bez černých nehtů a&nbsp;pysků…“</span></p>
        <p class="chunk" data-nb-ref-number="422" data-nb-words="9" data-nb-chars="59"><span class="idea" data-nb-ref-number="457" id="idea457" data-nb-words="9" data-nb-chars="59">Naklonil se&nbsp;opět nad kadeta Bieglera a&nbsp;pokračoval maďarsky:</span></p>
        <p class="chunk" data-nb-ref-number="423" data-nb-words="5" data-nb-chars="33"><span class="idea" data-nb-ref-number="458" id="idea458" data-nb-words="5" data-nb-chars="33">„Druhá ozva nad srdcem přestala…“</span></p>
        <p class="chunk" data-nb-ref-number="424" data-nb-words="5" data-nb-chars="58"><span class="idea" data-nb-ref-number="459" id="idea459" data-nb-words="5" data-nb-chars="58">„Ei-ei-ne-ne De-de-de-deck-ke-ke,“ zajektal kadet Biegler.</span></p>
        <p class="chunk" data-nb-ref-number="425" data-nb-words="30" data-nb-chars="193"><span class="idea" data-nb-ref-number="460" id="idea460" data-nb-words="30" data-nb-chars="193">„To, co&nbsp;mluví, jsou jeho poslední slova,“ řekl štábní lékař k&nbsp;sanitnímu poddůstojníkovi maďarsky, „zítra ho&nbsp;pochováme s&nbsp;majorem Kochem. Teď upadne do&nbsp;bezvědomí. Listiny jsou o&nbsp;něm v&nbsp;kanceláři?“</span></p>
        <p class="chunk" data-nb-ref-number="426" data-nb-words="6" data-nb-chars="51"><span class="idea" data-nb-ref-number="461" id="idea461" data-nb-words="6" data-nb-chars="51">„Budou tam,“ odpověděl klidně sanitní poddůstojník.</span></p>
        <p class="chunk" data-nb-ref-number="427" data-nb-words="7" data-nb-chars="73"><span class="idea" data-nb-ref-number="462" id="idea462" data-nb-words="7" data-nb-chars="73">„Ei-ei-ne-ne De-de-de-deck-ke-ke,“ jektal za&nbsp;odcházejícími kadet Biegler.</span></p>
        <p class="chunk" data-nb-ref-number="428" data-nb-words="46" data-nb-chars="283"><span class="idea" data-nb-ref-number="463" id="idea463" data-nb-words="46" data-nb-chars="283">V&nbsp;celém pokoji bylo na&nbsp;šestnácti lůžkách pět lidí. Jeden z&nbsp;nich byl nebožtíkem. Zemřel před dvěma hodinami, byl pokryt prostěradlem a&nbsp;jmenoval se&nbsp;jako objevitel cholerových bacilů. Byl to&nbsp;hejtman Koch, o&nbsp;kterém se&nbsp;štábní lékař zmiňoval, že&nbsp;bude míti zítra pohřeb s&nbsp;kadetem Bieglerem.</span></p>
        <p class="chunk" data-nb-ref-number="429" data-nb-words="46" data-nb-chars="265"><span class="idea" data-nb-ref-number="464" id="idea464" data-nb-words="46" data-nb-chars="265">Kadet Biegler zvedl se&nbsp;na&nbsp;posteli a&nbsp;viděl ponejprv, jak se&nbsp;umírá za&nbsp;císaře pána na&nbsp;choleru, neboť ze&nbsp;čtyř zbývajících dva umírali, dusili se&nbsp;a&nbsp;modrali, přičemž vyráželi něco ze&nbsp;sebe, ale nebylo poznat, co&nbsp;a&nbsp;jakou řečí mluví, bylo to&nbsp;spíše chrčení potlačeného hlasu.</span></p>
        <p class="chunk" data-nb-ref-number="430" data-nb-words="36" data-nb-chars="256"><span class="idea" data-nb-ref-number="465" id="idea465" data-nb-words="36" data-nb-chars="256">Druzí dva s&nbsp;nápadně bouřlivou reakcí na&nbsp;uzdravení připomínali lidi stižené tyfózním deliriem. Křičeli nesrozumitelně a&nbsp;vyhazovali z&nbsp;pokrývky hubené nohy. Nad nimi stál vousatý saniterák, mluvící štýrským nářečím (jak poznal kadet Biegler), a&nbsp;uklidňoval je:</span></p>
        <p class="chunk" data-nb-ref-number="431" data-nb-words="62" data-nb-chars="330"><span class="idea" data-nb-ref-number="466" id="idea466" data-nb-words="62" data-nb-chars="330">„Já už&nbsp;měl taky choleru, moje zlaté panstvo, ale nekopal jsem do&nbsp;pokrývky. Teď už&nbsp;je&nbsp;s&nbsp;vámi dobře. Dostanete dovolenou, až…&nbsp;– Neházej sebou tak,“ zařval na&nbsp;jednoho, který kopl tak do&nbsp;pokrývky, až&nbsp;se&nbsp;mu&nbsp;přehnula přes hlavu, „to se&nbsp;u&nbsp;nás nedělá. Buď rád, že&nbsp;máš horečku, aspoň tě&nbsp;odtud s&nbsp;hudbou nepovezou. Už&nbsp;jste oba z&nbsp;toho venku.“</span></p>
        <p class="chunk" data-nb-ref-number="432" data-nb-words="4" data-nb-chars="22"><span class="idea" data-nb-ref-number="467" id="idea467" data-nb-words="4" data-nb-chars="22">Podíval se&nbsp;kolem sebe.</span></p>
        <p class="chunk" data-nb-ref-number="433" data-nb-words="22" data-nb-chars="127"><span class="idea" data-nb-ref-number="468" id="idea468" data-nb-words="22" data-nb-chars="127">„Tamhle už&nbsp;zase dva umřeli. To&nbsp;jsme čekali,“ řekl dobrácky, „buďte rádi, že&nbsp;už&nbsp;jste z&nbsp;toho venku. Musím dojít pro prostěradla.“</span></p>
        <p class="chunk" data-nb-ref-number="434" data-nb-words="66" data-nb-chars="402"><span class="idea" data-nb-ref-number="469" id="idea469" data-nb-words="66" data-nb-chars="402">Vrátil se&nbsp;za&nbsp;chvíli. Přikryl prostěradly zemřelé s&nbsp;úplně černými pysky, vytáhl jim ruce s&nbsp;černými nehty, které si&nbsp;drželi v&nbsp;poslední agónii udušení na&nbsp;ztopořeném přirození, snažil se&nbsp;jim zastrčit jazyk do&nbsp;úst a&nbsp;pak si&nbsp;klekl u&nbsp;postelí a&nbsp;spusil: „Heilige Maria, Mutter Gottes…“ A&nbsp;starý saniterák ze&nbsp;Štýrska díval se&nbsp;přitom na&nbsp;své uzdravující se&nbsp;pacienty, jejichž delirium znamenalo reakci k&nbsp;novému životu.</span></p>
        <p class="chunk" data-nb-ref-number="435" data-nb-words="14" data-nb-chars="90"><span class="idea" data-nb-ref-number="470" id="idea470" data-nb-words="14" data-nb-chars="90">„Heilige Maria, Mutter Gottes,“ opakoval, když vtom mu&nbsp;nějaký nahý muž zaklepal na&nbsp;rameno.</span></p>
        <p class="chunk" data-nb-ref-number="436" data-nb-words="4" data-nb-chars="21"><span class="idea" data-nb-ref-number="471" id="idea471" data-nb-words="4" data-nb-chars="21">Byl to&nbsp;kadet Biegler.</span></p>
        <p class="chunk" data-nb-ref-number="437" data-nb-words="15" data-nb-chars="93"><span class="idea" data-nb-ref-number="472" id="idea472" data-nb-words="15" data-nb-chars="93">„Poslyšte,“ řekl, „já jsem… se&nbsp;koupal… Totiž mě&nbsp;koupali… Já&nbsp;potřebuji pokrývku… Mně je&nbsp;zima.“</span></p>
        <p class="chunk" data-nb-ref-number="438" data-nb-words="49" data-nb-chars="319"><span class="idea" data-nb-ref-number="473" id="idea473" data-nb-words="49" data-nb-chars="319">„To je&nbsp;zvláštní případ,“ řekl půl hodiny nato týž štábní lékař ke&nbsp;kadetovi Bieglerovi, který odpočíval pod pokrývkou, „vy jste, pane kadete, rekonvalescent; zítra vás pošlem do&nbsp;záložní nemocnice do&nbsp;Tarnova. Vy&nbsp;jste nositelem cholerových bacilů… Pokročili jsme tak daleko, že&nbsp;to&nbsp;všechno známe. Vy&nbsp;jste od&nbsp;91.&nbsp;regimentu…“</span></p>
        <p class="chunk" data-nb-ref-number="439" data-nb-words="11" data-nb-chars="89"><span class="idea" data-nb-ref-number="474" id="idea474" data-nb-words="11" data-nb-chars="89">„13.&nbsp;pochodový prapor,“ odpověděl sanitní poddůstojník za&nbsp;kadeta Bieglera, „11.&nbsp;setnina.“</span></p>
        <p class="chunk" data-nb-ref-number="440" data-nb-words="24" data-nb-chars="174"><span class="idea" data-nb-ref-number="475" id="idea475" data-nb-words="24" data-nb-chars="174">„Pište,“ řekl štábní lékař: „Kadet Biegler, 13.&nbsp;pochodový prapor, 11.&nbsp;pochodová setnina, 91.&nbsp;pluk, na&nbsp;pozorování do&nbsp;cholerových baráků v&nbsp;Tarnově. Nositel cholerových bacilů…“</span></p>
        <p class="chunk" data-nb-ref-number="441" data-nb-words="12" data-nb-chars="81"><span class="idea" data-nb-ref-number="476" id="idea476" data-nb-words="12" data-nb-chars="81">A&nbsp;tak se&nbsp;stal z&nbsp;kadeta Bieglera, nadšeného bojovníka, nositel cholerových bacilů.</span></p>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="442" data-nb-words="12" data-nb-chars="82"><span class="idea" data-nb-ref-number="477" id="idea477" data-nb-words="12" data-nb-chars="82"><p>Všechny rozmluvy důstojníků s&nbsp;důstojníky se&nbsp;přirozeně konají v&nbsp;jazyku německém. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="443" data-nb-words="20" data-nb-chars="123"><span class="idea" data-nb-ref-number="478" id="idea478" data-nb-words="20" data-nb-chars="123"><p>V&nbsp;<em>německém</em> rozhovoru, který ti&nbsp;dva vedli mezi sebou: „Sie haben sich damals auch mit den deutschen Mitschülern gerauft.“ <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="444" data-nb-words="5" data-nb-chars="31"><span class="idea" data-nb-ref-number="479" id="idea479" data-nb-words="5" data-nb-chars="31"><p>V&nbsp;rozhovoru: „Also: Nazdar!“ <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="445" data-nb-words="13" data-nb-chars="84"><span class="idea" data-nb-ref-number="480" id="idea480" data-nb-words="13" data-nb-chars="84"><p>Udo Kraft: „Selbsterziehung zum Tod für Kaiser“. C.&nbsp;F. Amelang’s Verlag, Leipzig. <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="446" data-nb-words="12" data-nb-chars="81"><span class="idea" data-nb-ref-number="481" id="idea481" data-nb-words="12" data-nb-chars="81"><p>Rozmluva hejtmana Ságnera s&nbsp;nadporučíkem Lukášem byla vedena v&nbsp;čes­kém jazyce. <a href="#fnref:5" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_iii_iv_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>