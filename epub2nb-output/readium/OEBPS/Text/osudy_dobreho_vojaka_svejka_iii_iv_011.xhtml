<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>osudy_dobreho_vojaka_svejka_iii_iv-8</title>
		<link href="../Styles/osudy_dobr_idstyles.css" rel="stylesheet" type="text/css"/>
	</head>
	<body id="osudy_dobreho_vojaka_svejka_iii_iv" xml:lang="cs-CZ">
		<div>
			<p id="toc_marker-2-1" class="MLP-uroven2-kapitola para-style-override-1">1. <br/>Švejk v&#160;transportu ruských zajatců</p>
			<p class="MLP-text-bez1radku para-style-override-1">Když tedy Švejk, považovaný omylem v&#160;ruském plášti a&#160;ve furažce za ruského zajatce, uprchlého z&#160;vesnice před Felštýnem, psal své zoufalé výkřiky uhlem na stěny, nikdo si toho nevšímal, a&#160;když chtěl v&#160;Chyrówě na etapě všechno dopodrobna vysvětlit nějakému důstojníkovi, který šel právě okolo, když jim rozdávali kousky tvrdého kukuřičného chleba, tu ho jeden z&#160;maďarských vojáků, hlídající transport zajatců, uhodil kolbou do ramene s&#160;poznámkou:</p>
			<p class="MLP-text para-style-override-1">„Baszom az élet, lezeš do řady, ruská svině!“</p>
			<p class="MLP-text para-style-override-1">Tohle všechno bylo v&#160;rámci, jak zacházeli Maďaři s&#160;ruskými zajatci, jejichž řeči nerozuměli.</p>
			<p class="MLP-text para-style-override-1">Švejk se tedy vrátil do řady a&#160;obrátil se k&#160;nejbližšímu zajatci:</p>
			<p class="MLP-text para-style-override-1">„Von ten člověk koná svou povinnost, ale vydává sebe sám v&#160;nebezpečí. Což kdyby náhodou měl nabito a&#160;votevřenej fršlús? Tak by se mu mohlo lehce stát, že jak mlátí člověka do ramene a&#160;lauf má proti sobě, že by moh kvér spustit a&#160;celej náboj by mu vletěl do huby, a&#160;von by zemřel ve vykonávání své povinnosti. Na Šumavě v&#160;jedněch lomech kradli skaláci dynamitový zápalky, aby měli zásobu na zimu na trhání pařezů. Hlídač v&#160;lomech dostal rozkaz, když jdou skaláci z&#160;práce, každýho šacovat, a&#160;von to dělal s&#160;takovou láskou, že chyt hned prvního skaláka a&#160;začal mu plácat tak náruživě po kapsách, až tomu skalákovi dynamitový zápalky v&#160;kapse vybouchly, a&#160;voba i&#160;s&#160;hlídačem vyletěli do povětří, takže to vypadalo, jako by se ještě v&#160;poslední chvíli drželi kolem krku.“</p>
			<p class="MLP-text para-style-override-1">Ruský zajatec, kterému to Švejk vyprávěl, díval se na něho s&#160;plným porozuměním, že z&#160;celé řeči nerozumí ani slova.</p>
			<p class="MLP-text para-style-override-1">„Ne ponymat, já krymsky Tatárin, Allah achper.“ Tatar sedl si, zkříživ nohy, na zem, složiv ruce na hruď, začal se modlit: „Allah achper&#160;– Allah achper&#160;– bezmila&#160;– arachman&#160;– arachim&#160;– málinkin mustafír.“</p>
			<p class="MLP-text para-style-override-1">„Tak ty seš tedy Tatar,“ soustrastně řekl Švejk, „ty jsi se vydařil. Pak mně máš rozumět a&#160;já tobě, když seš Tatar. Hm&#160;– znáš Jaroslava ze Šternberka? To jméno neznáš, ty kluku tatarská? Ten vám natřel prdel pod Hostýnem. To ste vod nás jeli, vy kluci tatarský, z&#160;Moravy svinským krokem. Patrně vás ve vašich čítankách neučejí, jako nás to učívali. Znáš hostýnskou Panenku Marii? To se ví, že neznáš&#160;– ta byla taky při tom, však voni vás, kluky tatarský, tady v&#160;zajetí pokřtějí.“</p>
			<p class="MLP-text para-style-override-1">Švejk obrátil se na druhého zajatce:</p>
			<p class="MLP-text para-style-override-1">„Ty seš taky Tatar?“</p>
			<p class="MLP-text para-style-override-1">Oslovený porozuměl tomu slovu Tatar, zavrtěl hlavou:</p>
			<p class="MLP-text para-style-override-1">„Tatárin net, Čerkes, rodneja Čerkes, golovy režu.“</p>
			<p class="MLP-text para-style-override-1">Švejk měl vůbec štěstí, že se octl ve společnosti různých příslušníků východních národů. Byli tu v&#160;transportu Tataři, Gruzíni, Osjetínci, Čerkesové, Mordvíni a&#160;Kalmykové. Tak měl Švejk neštěstí, že se nemohl dohovořiti s&#160;nikým, a&#160;s&#160;ostatními vlekli ho na Dobromil, odkud se měla spravovati dráha přes Přemyšl na Nižankovice.</p>
			<p class="MLP-text para-style-override-1">V&#160;Dobromilu, na etapě v&#160;kanceláři, jednoho po druhém zapisovali, což šlo velice ztěžka, poněvadž ze všech 300&#160;zajatců, které do Dobromilu přihnali, nikdo nerozuměl ruštině šikovatele, který tam seděl za stolem a&#160;který se přihlásil kdysi, že umí rusky, a&#160;jako tlumočník vystupoval nyní ve východní Haliči. Dobře před třemi nedělemi objednal si německo-ruský slovník a&#160;konverzaci, ale dosud mu to nepřišlo, takže mluvil místo rusky lámanou slovenštinou, kterou si bídně osvojil, když jako zástupce vídeňské firmy prodával na Slovensku obraz svatého Štěpána, kropenky a&#160;růžence.</p>
			<p class="MLP-text para-style-override-1">Nad těmito podivnými postavami, s&#160;kterými se vůbec nemohl smluvit, byl celý vyjeven. Vyšel tedy ven a&#160;zařval do skupiny zajatců:</p>
			<p class="MLP-text para-style-override-1">„Wer kann deutsch sprechen!“</p>
			<p class="MLP-text para-style-override-1">Ze skupiny vystoupil Švejk, který se hnal s&#160;radostnou tváří k&#160;šikovatelovi, který mu řekl, aby šel hned za ním do kanceláře.</p>
			<p class="MLP-text para-style-override-1">Šikovatel posadil se za lejstra, za haldu blanketů o&#160;jménu, původu, příslušenství zajatců, a&#160;nyní začal zábavný německý rozhovor:</p>
			<p class="MLP-text para-style-override-1">„Ty jseš žid, viď?“ začal na Švejka.</p>
			<p class="MLP-text para-style-override-1">Švejk zavrtěl hlavou.</p>
			<p class="MLP-text para-style-override-1">„To nemusíš zapírat,“ pokračoval s&#160;určitostí šikovatel-tlumočník, „každý z&#160;vás zajatců, který uměl německy, byl žid, a&#160;basta. Jak se jmenuješ? Švejch? Tak vidíš, co zapíráš, když máš takové židovské jméno? U&#160;nás se nemusíš bát přiznat se k&#160;tomu. U&#160;nás v&#160;Rakousku se nedělají pogromy na židy. Odkuď jsi? Aha, Prága, á, to znám, to znám, to je u&#160;Varšavy. Taky jsem tu měl před týdnem dva židy z&#160;Prágy od Varšavy, a&#160;tvůj pluk, jaké má číslo? 91?“</p>
			<p class="MLP-text para-style-override-1">Šikovatel vzal schematismus, listoval se v&#160;něm:</p>
			<p class="MLP-text para-style-override-1">„Jednadevadesátý pluk je erivanský, Kavkaz, kádr má v&#160;Tiflisu, to koukáš, co, jak my tady všechno známe.“</p>
			<p class="MLP-text para-style-override-1">Švejk opravdu koukal na tu celou historii a&#160;šikovatel pokračoval s&#160;velkou vážností, podávaje Švejkovi napolo dokouřenou svou cigaretu:</p>
			<p class="MLP-text para-style-override-1">„To je jiný tabák než ta vaše machorka.&#160;– Já jsem zde, židáčku, nejvyšším pánem. Když já něco řeknu, tak se všechno musí třást a&#160;zalízat. U&#160;nás ve vojsku je jiná disciplína než u&#160;vás. Váš car je ksindl, ale náš car je otevřená hlava. Teď ti něco ukážu, abys věděl, jaká je u&#160;nás disciplína.“</p>
			<p class="MLP-text para-style-override-1">Otevřel dveře do vedlejší místnosti a&#160;zavolal:</p>
			<p class="MLP-text para-style-override-1">„Hans Löfler!“</p>
			<p class="MLP-text para-style-override-1">Ozvalo se „Hier!“ a&#160;dovnitř vstoupil volatý voják, Štajeráček, s&#160;výrazem ubrečeného kreténa. To byla na etapě holka pro všecko.</p>
			<p class="MLP-text para-style-override-1">„Hans Löfler,“ poručil šikovatel, „vezmi si tamhle mou dýmku, strč si ji do huby, jako když pes aportuje, a&#160;budeš po čtyřech běhat kolem stolu tak dlouho, dokud neřeknu: ‚Halt!‘ Přitom musíš štěkat, ale tak, aby ti fajfka z&#160;huby nevypadla, nebo tě dám uvázat.“</p>
			<p class="MLP-text para-style-override-1">Volatý Štajeráček dal se do lezení po čtyřech a&#160;do štěkání. Šiko­vatel vítězoslavně podíval se na Švejka:</p>
			<p class="MLP-text para-style-override-1">„Co, neříkal jsem ti to, židáčku, jaká je u&#160;nás disciplína?“ A&#160;šikovatel s&#160;potěšením díval se na tu němou vojenskou tvář z&#160;nějaké alpské salaše. „Halt!“ řekl konečně, „nyní panáčkuj a&#160;aportuj dýmku.&#160;– Dobře, a&#160;teď zajódluj.“</p>
			<p class="MLP-text para-style-override-1">Místností ozval se řev:</p>
			<p class="MLP-text para-style-override-1">„Holarijó, holarijó…“</p>
			<p class="MLP-text para-style-override-1">Když bylo po představení, šikovatel vytáhl ze zásuvky 4&#160;sportky a&#160;velkomyslně je daroval Hanzimu, a&#160;tu jal se Švejk lámanou němčinou vykládat šikovatelovi, že u&#160;jednoho regimentu měl jeden důstojník takového poslušného sluhu, že ten udělal všechno, co si jeho pán přál, a&#160;když se ho jednou optali, jestli by sežral lžící, kdyby mu jeho pán poručil, i&#160;to, co vykadí, že řekl: „Kdyby mně to můj pan lajtnant poručil, sežral bych to dle rozkazu, ale nesměl bych v&#160;tom najít vlas, to si strašně ekluju, to by se mi udělalo hned špatně.“</p>
			<p class="MLP-text para-style-override-1">Šikovatel se zasmál:</p>
			<p class="MLP-text para-style-override-1">„Vy židi máte podařené anekdoty, ale to bych se chtěl vsadit, že disciplína ve vašem vojsku není jako u&#160;nás. Abychom tedy přišli k&#160;jádru věci, já tě ustanovuji nad transportem! Do večera sepíšeš mně jména všech druhých zajatců! Budeš pro ně fasovat mináž, rozdělíš je po deseti mužích a&#160;ručíš za to, že nikdo neuteče! Kdyby ti někdo utek, židáčku, tak tě zastřelíme!“</p>
			<p class="MLP-text para-style-override-1">„Já bych chtěl, pane šikovateli, si s&#160;váma promluvit,“ řekl Švejk.</p>
			<p class="MLP-text para-style-override-1">„Jen nesmlouvej,“ odpověděl šikovatel. „To já nemám rád, nebo tě pošlu do lágru. Náramně brzo jsi se u&#160;nás v&#160;Rakousku nějak aklimatizoval.&#160;– Chce si se mnou soukromě promluvit… Čím je člověk na vás zajatce hodnější, tím je to horší… Tedy se hned seber, tady máš papír a&#160;tužku a&#160;piš seznam…! Co chceš ještě?“</p>
			<p class="MLP-text para-style-override-1">„Ich melde gehorsamst, Herr Feldwebel…“</p>
			<p class="MLP-text para-style-override-1">„Hleď se ztratit! Vidíš, co mám práce!“ Obličej šikovatelův vzal na sebe výraz člověka úplně přepracovaného.</p>
			<p class="MLP-text para-style-override-1">Švejk zasalutoval a&#160;odešel k&#160;zajatcům, přičemž si pomyslil, že trpělivost pro císaře pána nese ovoce.</p>
			<p class="MLP-text para-style-override-1">Horší to ovšem bylo se sestavováním seznamu, než pochopili zajatci, že mají jmenovat své jméno. Švejk prožil mnoho v&#160;životě, ale přece jen tahle tatarská, gruzínská a&#160;mordvinská jména mu nešla do hlavy.</p>
			<p class="MLP-text para-style-override-1">„To mně nikdo nebude věřit,“ pomyslil si Švejk, „že se někdy někdo moh tak jmenovat jako ti Tataři kolem: Muhlahalej Abdrachmanov&#160;– Bejmurat Allahali&#160;– Džeredže Čerdedže&#160;– Davlatbalej Nurdagalejev a&#160;tak dále. To u&#160;nás máme přeci lepší jména, jako ten farář v&#160;Žido­houšti, kterej se jmenoval Vobejda.“</p>
			<p class="MLP-text para-style-override-1">Zas chodil dál vystrojenými řadami zajatců, kteří postupně vykřikovali svá jména a&#160;příjmení:</p>
			<p class="MLP-text para-style-override-1">„Džindralej Hanemalej&#160;– Babamulej Mirzahali,“ a&#160;tak dále.</p>
			<p class="MLP-text para-style-override-1">„Že si nepřekousneš jazyk,“ říkal každému z&#160;nich s&#160;dobráckým úsměvem Švejk. „Jestlipak to není lepší, když se u&#160;nás jmenuje někdo Bohuslav Štěpánek, Jaroslav Matoušek nebo Růžena Svobodová.“</p>
			<p class="MLP-text para-style-override-1">Když konečně Švejk po hrozném utrpení sepsal všechny ty Babula Halleje, Chudži Mudži, umínil si, že to zkusí ještě jednou a&#160;vysvětlí tlumočníkovi šikovatelovi, že se stal obětí omylu a&#160;jak už několikrát po cestě, když ho hnali mezi zajatci, marně se dovolával spravedlnosti.</p>
			<p class="MLP-text para-style-override-1">Šikovatel tlumočník, který již předtím nebyl úplně střízlivý, mezitím pozbyl úplně soudnosti.</p>
			<p class="MLP-text para-style-override-1">Měl před sebou rozloženou inzertní část nějakých německých novin a&#160;zpíval inzeráty na notu Radeckého pochodu:</p>
			<p class="MLP-text para-style-override-1">„Gramofon vyměním za dětský kočárek!&#160;– Skelné střepy, bílé tabulové i&#160;zelené, kupuji!&#160;– Účtovati i&#160;bilancovati naučí se každý, kdo prodělá písemný kurs účetnictví“ a&#160;tak dále.</p>
			<p class="MLP-text para-style-override-1">Na některý inzerát nehodil se pochodový nápěv, šikovatel však to chtěl vší mocí přemoct, proto mlátil si pěstí do taktu do stolu a&#160;dupal nohama. Oba jeho kníry, slepené kontušovkou, trčely po obou stranách tváře, jako kdyby mu vrazili do každé strany zaschlé štětce od arabské gumy. Jeho opuchlé oči zpozorovaly sice Švejka, ale nenásledovala žádná reakce na tento objev, jenom to, že šikovatel přestal tlouct pěstí a&#160;dupat nohama. Přebubnovával si na židli na nápěv „Ich weiß nicht, was soll’s bedeuten…“ nový inzerát: „Karolina Dreger, porodní babička, doporučuje se ct. dámám v&#160;každém případě.“</p>
			<p class="MLP-text para-style-override-1">Přezpěvoval si to tišeji a&#160;tišeji a&#160;tichounce, až konečně umlkl, nehybně se zadíval na celou velkou plochu inzerátů a&#160;dal příležitost Švejkovi, aby se rozpovídal o&#160;svém neštěstí, ku kterémuž povídání Švejkovi dostačovaly jen taktak věty v&#160;lámané němčině.</p>
			<p class="MLP-text para-style-override-1">Švejk začal tím, že měl přeci jen pravdu, jít na Felštýn podél potoka, ale že za to nemůže, když jeden neznámý ruský voják uteče ze zajetí a&#160;jde se vykoupat do rybníka, kolem kterého on, Švejk, musel jít, poněvadž to byla jeho povinnost, když šel nejkratší cestou na Felštýn jako kvartýrmachr. Rus, jakmile ho uviděl, utekl a&#160;nechal všechnu svou uniformu ve křoví. On, Švejk, že slýchával, jak třebas na pozici používá se k&#160;výzvědné službě uniformy padlých nepřátel, a&#160;proto že na zkoušku se převlékl do zanechané uniformy, aby se přesvědčil, jak by se mu v&#160;takovém případě v&#160;cizí uniformě chodilo.</p>
			<p class="MLP-text para-style-override-1">Vysvětliv tento svůj omyl, tedy Švejk seznal, že mluvil úplně zbytečně, poněvadž šikovatel již dávno spal, ještě než došel k&#160;tomu rybníku. Švejk důvěrně přikročil k&#160;němu a&#160;dotkl se jeho ramene, což úplně stačilo, aby šikovatel spadl ze židle na zem, kde spal klidně dál.</p>
			<p class="MLP-text para-style-override-1">„Vodpustějí, pane šikovatel,“ řekl Švejk, zasalutoval a&#160;vyšel z&#160;kanceláře.</p>
			<p class="MLP-text para-style-override-1">Časně ráno změnilo vojenské stavební velitelství dispozice a&#160;usneslo se, že ona skupina zajatců, ve které byl Švejk, bude dopravena přímo do Přemyšlu k&#160;obnovení trati Přemyšl–Lubaczów.</p>
			<p class="MLP-text para-style-override-1">Zůstalo tedy vše při starém a&#160;Švejk pokračoval ve své odyseji mezi ruskými zajatci. Maďarské hlídky hnaly to všechno bystrým tempem kupředu.</p>
			<p class="MLP-text para-style-override-1">V&#160;jedné vesnici, kde byl oddych, srazili se na návsi s&#160;oddělením trénu. Před skupinou vozů stál důstojník a&#160;díval se na zajatce. Švejk vyskočil z&#160;řady, postavil se před důstojníka a&#160;zvolal: „Herr Leutnant, ich melde gehorsamst.“ Víc ale neřekl, neboť hned tu byli dva maďarští vojáci, kteří ho pěstmi do zad vrazili mezi zajatce.</p>
			<p class="MLP-text para-style-override-1">Důstojník hodil za ním nedopalek cigarety, který jiný zajatec rychle zvedl a&#160;kouřil dál. Potom důstojník vykládal vedle stojícímu kaprálovi, že v&#160;Rusku jsou němečtí kolonisté a&#160;ti že také musí bojovat.</p>
			<p class="MLP-text para-style-override-1">Potom už se po celé cestě do Přemyšlu nevyskytla Švejkovi příležitost někomu si postěžovat, že je vlastně kompanieordonanc 11.&#160;marškumpanie 91.&#160;regimentu. Až teprve v&#160;Přemyšlu, když je navečer zahnali do jedné rozbité pevnůstky ve vnitřním pásmu, kde byly uchovány stáje pro koně pevnostního dělostřelectva.</p>
			<p class="MLP-text para-style-override-1">Byla tam navrstvena tak zavšivená sláma, že krátkými stébly vši pohybovaly, jako by to nebyly vši, ale mravenci, odtahující materiál ku stavbě svého hnízda.</p>
			<p class="MLP-text para-style-override-1">Také jim rozdali trochu černé špíny z&#160;čisté cikorky a&#160;po kusu trupelovitého kukuřičného chleba.</p>
			<p class="MLP-text para-style-override-1">Potom je přejímal major Wolf, vládnoucí tou dobou nad všemi zajatci pracujícími na opravách v&#160;pevnosti Přemyšlu a&#160;okolí. To byl důkladný člověk. Měl u&#160;sebe celý štáb tlumočníků, kteří vybírali ze zajatců specialisty ku stavbám podle jejich schopností a&#160;předběžného vzdělání.</p>
			<p class="MLP-text para-style-override-1">Major Wolf měl utkvělou představu, že ruští zajatci zapírají svou gramotnost, poněvadž se stávalo, že na jeho přetlumočenou otázku: „Umíš stavět železnice?“ odpovídali všichni zajatci stereotypně: „O&#160;ničem nevím, o&#160;ničem takovém jsem neslýchal, žil čestně a&#160;poctivě.“</p>
			<p class="MLP-text para-style-override-1">Když tedy stáli již sešikováni před majorem Wolfem a&#160;celým jeho štábem, otázal se zprvu major Wolf německy zajatců, kdo z&#160;nich umí německy.</p>
			<p class="MLP-text para-style-override-1">Švejk rázně vykročil, postavil se před majora, hodil mu čest a&#160;hlásil, že on umí německy.</p>
			<p class="MLP-text para-style-override-1">Major Wolf, zřejmě potěšen, ihned se Švejka optal, zdali není inžinýrem.</p>
			<p class="MLP-text para-style-override-1">„Poslušně hlásím, pane majore,“ odpověděl Švejk, „že inžinýrem nejsem, ale ordonancí 11.&#160;marškumpanie 91.&#160;regimentu. Upadl jsem do našeho zajetí. To se stalo takhle, pane majore…“</p>
			<p class="MLP-text para-style-override-1">„Cože?“ zařval major Wolf.</p>
			<p class="MLP-text para-style-override-1">„Poslušně hlásím, pane majore, že se to má takhle…“</p>
			<p class="MLP-text para-style-override-1">„Vy jste Čech,“ řval dál major Wolf. „Vy jste se převlékl do ruské uniformy.“</p>
			<p class="MLP-text para-style-override-1">„Poslušně hlásím, pane majore, že to všechno úplně souhlasí. Já jsem opravdu rád, že pan major se hned vžil do mý situace. Možná, že už naši někde bojují, a&#160;já bych tady zbytečně proflákal celou vojnu. Abych jim to, pane majore, ještě jednou po pořadě vysvětlil.“</p>
			<p class="MLP-text para-style-override-1">„Dost,“ řekl major Wolf a&#160;zavolal na dva vojáky s&#160;rozkazem, aby ihned toho muže odvedli na hauptvachu, a&#160;sám ještě s&#160;jedním důstojníkem ubíral se pomalu za Švejkem, přičemž rozhazoval v&#160;rozhovoru s&#160;důstojníkem rukama. V&#160;každé jeho větě bylo něco o&#160;českých psech a&#160;zároveň z&#160;jeho řeči vyciťoval druhý důstojník velkou radost majorovu, že svým bystrozrakem objevil jednoho z&#160;těch ptáčků, o&#160;jejichž velezrádné činnosti za hranicemi vydávány byly již po kolik měsíců velitelům vojenských částí tajné rezerváty, že totiž je zjištěno: jak někteří přeběhlíci od českých regimentů, zapomínajíce na svou přísahu, vstupují do řad ruského vojska a&#160;slouží nepříteli, prokazujíce mu zejména platné vyzvědačské služby.</p>
			<p class="MLP-text para-style-override-1">Rakouské ministerstvo vnitra tápalo ještě ve tmách, pokud se týkalo zjištění nějaké bojovné organizace z&#160;přeběhlíků na ruskou stranu. Neznalo ještě nic určitého o&#160;revolučních organizacích v&#160;cizině a&#160;teprve v&#160;srpnu na linii Sokal&#160;– Milijatin&#160;– Bubnovo obdrželi velitelé bataliónů důvěrné rezerváty, že bývalý rakouský profesor Masaryk utekl za hranice, kde vede proti Rakousku propagandu.</p>
			<p class="MLP-text para-style-override-1">Nějaký pitomeček od divize doplnil rezervát ještě tímto rozkazem:</p>
			<p class="MLP-text para-style-override-1">„V&#160;případě zachycení předvésti neprodleně k&#160;štábu divize!“</p>
			<p class="MLP-text para-style-override-1">Toto tedy připomínám panu prezidentovi, aby věděl, jaké nástrahy a&#160;léčky byly na něho kladeny mezi Sokalem&#160;– Milijatinem a&#160;Bubnovou.</p>
			<p class="MLP-text para-style-override-1">Major Wolf v&#160;té době ještě neměl zdání o&#160;tom, co vlastně všechno chystají Rakousku přeběhlíci, kteří později, setkávajíce se v&#160;Kyjevě a&#160;jinde, na otázku: „Co tady děláš?“ odpovídali vesele: „Zradil jsem císaře pána.“</p>
			<p class="MLP-text para-style-override-1">Znal jenom z&#160;těch rezervátů o&#160;těch přeběhlících-špiónech, z&#160;nichž jeden, kterého odvádějí na hauptvachu, tak lehce mu padl do pasti. Major Wolf byl trochu ješitný člověk, představoval si z&#160;vyšších míst pochvalu, vyznamenání za svou ostražitost, opatrnost a&#160;nadání.</p>
			<p class="MLP-text para-style-override-1">Nežli došli k&#160;hauptvaše, byl přesvědčen, že tu otázku: „Kdo zná německy?“ dal schválně, poněvadž se mu již hned, jak zajatce prohlížel, právě ten zdál podezřelým.</p>
			<p class="MLP-text para-style-override-1">Důstojník jej provázející kýval hlavou a&#160;řekl, že bude třeba oznámiti zatčení na velitelství posádky k&#160;dalšímu řízení a&#160;převedení obžalovaného k&#160;vyššímu vojenskému soudu, poněvadž to rozhodně nejde, jak říká pan major, vyslechnout ho na hauptvaše a&#160;pak ho hned za hauptvachou pověsit. On bude pověšen, ale právní cestou podle vojenského soudního řádu, aby docíleno bylo spojitosti s&#160;podobnými jinými zlosyny podrobným výslechem před pověšením. Kdoví co se ještě z&#160;toho nevyklube.</p>
			<p class="MLP-text para-style-override-1">Major Wolf byl jat náhlou neústupností, vjela do něho doposud skrytá zhovadilost, takže prohlásil, že toho přeběhlíka špióna dá ihned po výslechu pověsit na své riziko. On si to ostatně může dovolit, poněvadž má vysoké známosti, a&#160;jemu že je to všechno úplně jedno. Je to zde jako na frontě. Kdyby ho byli chytli a&#160;objevili hned za bojištěm, tak by ho byli vyslechli a&#160;také hned pověsili a&#160;nedělali by s&#160;ním taky žádných cavyků. Ostatně přece snad zná pan hejtman, že velitel ve válečném území, jakýkoliv velitel od hejtmana nahoru, má právo všechny podezřelé lidi věšet.</p>
			<p class="MLP-text para-style-override-1">Major Wolf si to ovšem trochu popletl, pokud se týká pravomoci vojenských hodností na věšení.</p>
			<p class="MLP-text para-style-override-1">Ve východní Haliči, čím blíže k&#160;frontě, tím více tato pravomoc sestupovala na nižší a&#160;nižší šarže, až konečně stávaly se případy, že třebas kaprál vedoucí patrolu dal pověsit dvanáctiletého kluka, který mu byl podezřelý tím, že v&#160;opuštěné a&#160;vydrancované vesnici vařil si v&#160;rozbořené chatě slupky od brambor.&#160;–</p>
			<p class="MLP-text para-style-override-1">Také hádka mezi hejtmanem a&#160;majorem se stupňovala.</p>
			<p class="MLP-text para-style-override-1">„Nemáte na to práva,“ křičel rozčileně hejtman. „Ten bude pověšen na základě soudního rozsudku vojenského soudu.“</p>
			<p class="MLP-text para-style-override-1">„Bude pověšen bez rozsudku,“ sípal major Wolf.</p>
			<p class="MLP-text para-style-override-1">Švejk, kterého vedli napřed a&#160;slyšel celý zajímavý rozhovor, neřekl nic jiného svým průvodčím než:</p>
			<p class="MLP-text para-style-override-1">„Pěšky jako za vozem. To jsme se vám jednou v&#160;hospodě ‚Na Zavadilce‘ v&#160;Libni hádali mezi sebou, jestli máme nějakýho kloboučníka Vašáka, kerej vždycky dělal při zábavě neplechu, vyhodit, hned jak se vobjeví ve dveřích, nebo ho vyhodit, až si dá pivo, zaplatí a&#160;dopije, nebo mu vyndat boty, až přetančí první kolo. Hostinskej, ten zas navrhoval, abysme ho vyhodili až v&#160;půli zábavě, až bude mít nějakou útratu, pak že musí zaplatit a&#160;hned že musí ven. A&#160;víte, co nám ten lump proved? Nepřišel. Co tomu říkáte?“</p>
			<p class="MLP-text para-style-override-1">Oba vojáci, kteří byli odněkud z&#160;Tyrol, odpověděli současně:</p>
			<p class="MLP-text para-style-override-1">„Nix böhmisch.“</p>
			<p class="MLP-text para-style-override-1">„Verstehen Sie deutsch?“ otázal se klidně Švejk.</p>
			<p class="MLP-text para-style-override-1">„Jawohl,“ odpověděli oba, načež Švejk poznamenal:</p>
			<p class="MLP-text para-style-override-1">„To je dobře, aspoň se mezi svejma neztratíte.“</p>
			<p class="MLP-text para-style-override-1">Během těchto přátelských rozmluv došli všichni na hauptvachu, kde major Wolf pokračoval dále s&#160;hejtmanem v&#160;debatě o&#160;Švejkově osudu, zatímco Švejk seděl skromně vzadu na lavici.</p>
			<p class="MLP-text para-style-override-1">Major Wolf konečně přece jen přiklonil se k&#160;hejtmanově názoru, že tento člověk musí viset až po delší proceduře, které se říká roztomile: právní cesta.</p>
			<p class="MLP-text para-style-override-1">Kdyby se byli Švejka optali, co on o&#160;tom soudí, byl by řekl:</p>
			<p class="MLP-text para-style-override-1">„Mně je to moc líto, pane majore, poněvadž voni mají vyšší šarži než pan hejtman, ale pan hejtman má pravdu. Vona každá ukvapenost škodí. U&#160;jednoho okresního soudu v&#160;Praze se jednou zbláznil jeden soudce. Dlouho na něm nebylo nic pozorovat, až to takhle u&#160;něho propuklo při líčení pro urážku na cti. Nějakej Znamenáček řekl kaplanovi Hortíkovi, kerej při náboženství nafackoval jeho klukovi, když ho potkal na ulici: ‚Vy vole, ty černá potvoro, ty nábožnej blbečku, ty černý prase, ty farní kozle, ty przniteli učení Kristova, ty pokrytče a&#160;šarlatáne v&#160;kutně!‘ Ten bláznivej soudce byl moc nábožnej člověk. Měl tři sestry a&#160;ty všechny byly farskejma kuchařkama a&#160;jejich všem dětem byl za kmotra, tak ho to tak rozčililo, že pozbyl najednou rozum a&#160;zařval na obžalovanýho: ‚Jménem Jeho Veličenstva císaře a&#160;krále odsuzujete se k&#160;smrti provazem. Proti rozsudku není odvolání.&#160;– Pane Horáček!‘ zavolal potom na dozorce, ‚vezmou tady tohodle pána a&#160;pověsejí ho tam, vědí, kde se klepají koberce, a&#160;potom sem přijdou, dostanou na pivo!‘ To se rozumí, že pan Znamenáček i&#160;ten dozorce zůstali stát jako zkoprnělí, ale on si na ně dup a&#160;rozkřikl se: ‚Poslechnou, nebo ne!‘ Ten dozorce se tak lek, že táh už pana Znamenáčka dolů, a&#160;nebejt obhájce, kerej se do toho vložil a&#160;zavolal záchrannou stanici, nevím, jak by to bylo dopadlo s&#160;panem Znamenáčkem. Ještě když pana soudce sázeli do vozu záchranné stanice, křičel: ‚Nenajdou-li provaz, pověsí ho na lajntuchu, potom to vyúčtujem v&#160;půlročních výkazech…‘“</p>
			<p class="MLP-text para-style-override-1">Švejk byl tedy pod eskortou dopraven na velitelství posádky, když byl podepsán protokol sestavený majorem Wolfem, že jako příslušník rakouské armády vědomě, beze všeho nátlaku, převlékl se do ruské uniformy a&#160;byl za frontou zadržen polním četnictvem, když Rusové ustoupili.</p>
			<p class="MLP-text para-style-override-1">To všechno byla svatá pravda a&#160;Švejk, jako poctivec, nemohl proti tomu protestovati. Když se pokusil při sepisování protokolu doplniti protokol nějakým výrokem, který by snad mohl objasnit blíže situaci, byl zde hned pohotově rozkaz pana majora:</p>
			<p class="MLP-text para-style-override-1">„Držte hubu, na tohle se vás neptám! Věc je úplně jasná.“</p>
			<p class="MLP-text para-style-override-1">Švejk potom vždy zasalutoval a&#160;prohlásil:</p>
			<p class="MLP-text para-style-override-1">„Poslušně hlásím, že držím hubu a&#160;že je věc úplně jasná.“</p>
			<p class="MLP-text para-style-override-1">Potom, když ho přivedli na velitelství posádky, odvedli ho do nějaké díry, kde bylo dřív skladiště rýže, zároveň penzionát pro myši. Byla zde ještě všude po podlaze roztroušena rýže a&#160;myši se nikterak Švejka nebály a&#160;vesele běhaly kolem, paběrkujíce zrnka. Švejk si musel dojít pro slamník, a&#160;když se ve tmě rozhlédl, shledal, že se do jeho slamníku stěhuje ihned celá rodina myší. Nebylo žádné pochyby, že si zde chtějí udělat nové hnízdo, ve troskách slávy zpuchřelého rakouského slamníku. Švejk počal bouchat na zamčené dveře, přišel nějaký kaprál, Polák, a&#160;Švejk ho žádal, aby byl převeden do jiné místnosti, poněvadž by mohl zalehnout myši ve svém slamníku a&#160;udělat škodu vojenskému eráru, poněvadž co je ve vojenských magacínech, je všechno jeho majetkem.</p>
			<p class="MLP-text para-style-override-1">Polák částečně porozuměl, zahrozil Švejkovi pěstí před uzavřenými dveřmi, a&#160;zmíniv se ještě něco o&#160;„dupě zasrane“, vzdálil se, bruče něco rozčileně o&#160;choleře, jako by ho bůhvíjak Švejk neurazil.</p>
			<p class="MLP-text para-style-override-1">Noc strávil Švejk klidně, poněvadž myši nečinily si veliké nároky na Švejka a&#160;patrně měly svůj noční program, který dodržovaly ve vedlejším skladišti vojenských plášťů a&#160;čepic, které prokousávaly s&#160;velkou jistotou a&#160;s&#160;bezpečím, poněvadž až teprve za rok vzpomněla si intendantura a&#160;zavedla do vojenských skladišť erární kočky, bez nároku na penzi, které byly vedeny v&#160;intendanturách pod rubrikou „K.&#160;u.&#160;k. Militärmagazinkatze“. Tato kočičí hodnost byla vlastně jen obnovením této staré instituce, která byla zrušena po válce v&#160;šestašedesátém roce.</p>
			<p class="MLP-text para-style-override-1">Dříve, ještě za Marie Terezie, v&#160;dobách válečných zaváděny byly též kočky do vojenských skladišť, když páni z&#160;intendantstva sváděli všecky své šmejdy s&#160;mundúry na nešťastné myši.</p>
			<p class="MLP-text para-style-override-1">C. k. kočky v&#160;mnohých případech nekonaly však svou povinnost, a&#160;tak stalo se, že jednou za císaře Leopolda ve vojenském skladišti na Pohořelci, na základě výnosu vojenského soudu, bylo oběšeno šest koček přidělených k&#160;vojenskému skladišti. Já vím, že se tenkrát pěkně usmívali pod vousy všichni ti, co měli s&#160;tím vojenským skladištěm…</p>
			<p class="MLP-text-bez1radku--12-0 para-style-override-1">S&#160;ranní kávou strčili k&#160;Švejkovi do díry nějakého člověka v&#160;ruské furažce a&#160;v&#160;ruském vojenském plášti.</p>
			<p class="MLP-text para-style-override-1">Muž ten mluvil česky, s&#160;polským přízvukem. Byl to jeden z&#160;těch ničemů sloužících v&#160;kontrašpionáži při armádním sboru, jehož velitelství nalézalo se v&#160;Přemyšlu. Byl to člen vojenské tajné policie a&#160;nedal si ani příliš záležet na nějakém rafinovaném přechodu k&#160;vyzvídání na Švejkovi. Začal zcela jednoduše:</p>
			<p class="MLP-text para-style-override-1">„To jsem se dostal do penkneho svinstva svou neopatrností. Já jsem sloužil u&#160;28.&#160;regimentu a&#160;hned jsem vstoupil k&#160;Rusům do služby, a&#160;pak se dám tak hloupě chytit. Přihlásím se Rusům, že půjdu na forpatrolu… Sloužil jsem u&#160;6.&#160;kyjevské divize. U&#160;kterého ruského regimentu jsi ty sloužil, kamaráde? Tak se mi zdá, že jsme se někde v&#160;Rusku museli vidět. Já jsem v&#160;Kyjevě znal mnoho Čechů, kteří šli s&#160;námi na front, když jsme přešli do ruského vojska, nemůžu si teď ale vzpomenout na jejich jména a&#160;odkuď byli, snad ty si vzpomeneš na někoho, s&#160;kým si se tam tak stýkal, rád bych věděl, kdo tam je od našeho 28.&#160;regimentu?“</p>
			<p class="MLP-text para-style-override-1">Místo odpovědi sáhl mu Švejk starostlivě na čelo, pak mu prozkoumal tepnu a&#160;nakonec ho odvedl k&#160;malému okénku a&#160;požádal ho, aby vyplázl jazyk. Celé té proceduře se ničema nijak nebránil, domnívaje se, že se snad jedná o&#160;určitá spiklenecká znamení. Potom Švejk počal bušit na dveře, a&#160;když se ho hlídka přišla zeptat, proč dělá rámus, žádal česky i&#160;německy, aby ihned zavolali doktora, poněvadž toho muže, kterého mu sem dali, chytá se fantaz.</p>
			<p class="MLP-text para-style-override-1">Nebylo to však nic platné, pro toho muže si hned nikdo nepřišel. Zůstal tam zcela klidně a&#160;blábolil dále cosi o&#160;Kyjevu a&#160;že Švejka tam rozhodně viděl, jak mašíroval mezi ruskými vojáky.</p>
			<p class="MLP-text para-style-override-1">„Voni se museli rozhodně napít bahnitý vody,“ řekl Švejk, „jako ten mladej Týneckej od nás, člověk jinak rozumnej, ale jednou se pustil na cesty a&#160;dostal se až do Itálie. Taky vo ničem jiným nemluvil než vo tej Itálii, že jsou tam samý bahnitý vody a&#160;nic jinýho památnýho. A&#160;taky dostal z&#160;tý bahnitý vody zimnici. Chytalo ho to čtyřikrát do roka. Na Všechny svatý, na sv.&#160;Josefa, na Petra a&#160;Pavla a&#160;na Nanebevstoupení Panny Marie. Když ho to chytlo, tak všechny lidi, úplně cizí a&#160;neznámý, poznával zrovna jako voni. Třebas v&#160;elektrice oslovil kdekoho, že ho zná, že se viděli na nádraží ve Vídni. Všechny lidi, který potkával na ulici, viděl buď na nádraží v&#160;Miláně, nebo s&#160;nimi seděl ve Štýrském Hradci v&#160;radničním sklepě při víně. Když v&#160;tej době, kdy přišla na něho ta bahenní horečka, seděl v&#160;hospodě, tu všechny hosty poznával, všechny viděl na tom parníku, kterým jel do Benátek. Proti tomu nebyl však žádnej jinej lék, než jako to udělal ten novej ošetřovatel v&#160;Kateřinkách.</p>
			<p class="MLP-text para-style-override-1">Dostal na starost jednoho nemocnýho na hlavu, kterej celej boží den nic jinýho nedělal, než že seděl v&#160;koutě a&#160;počítal: ‚Jedna, dvě, tři, čtyři, pět, šest,‘ a&#160;zas od začátku: ‚Jedna, dvě, tři, čtyři, pět, šest.‘ Byl to nějakej profesor. Ten ošetřovatel moh zlostí vyskočit z&#160;kůže, když viděl, že ten blázen se přes šestku nemůže dál dostat. Začal to napřed s&#160;ním po dobrým, aby řekl: sedum, vosum, devět, deset. Ale kdepak! Ten profesorskej na to nedbal ani za mák. Sedí si v&#160;koutečku a&#160;počítá: ‚Jeden, dva, tři, čtyři, pět, šest,‘ a&#160;zas: ‚Jeden, dva, tři, čtyři, pět, šest!‘ Tak se dožral, skočil na svýho ošetřovance a&#160;dal mu, když řekl šest, pohlavek. ‚Tady je sedum,‘ povídá, ‚a&#160;tady je vosum, devět, deset.‘ Co číslice, to pohlavek. Ten se chyt za hlavu a&#160;optal se, kde se nalézá. Když mu řek, že v&#160;blázinci, upamatoval se již na všechno, že se dostal do blázince kvůli nějaký kometě, když vypočítával, že se objeví napřesrok 18.&#160;července v&#160;šest hodin ráno, a&#160;voni mu dokázali, že ta jeho kometa shořela už před několika milióny let. Toho ošetřovatele jsem znal. Když se profesor úplně vzpamatoval a&#160;byl propuštěn, vzal si ho k&#160;sobě za sluhu. Von neměl nic jinýho na práci než každý ráno vysázet panu profesorovi čtyry pohlavky, což on vykonával svědomitě a&#160;přesně.“</p>
			<p class="MLP-text para-style-override-1">„Já znám vaše všechny známé z&#160;Kyjeva,“ neúnavně pokračoval zřízenec protišpionáže, „nebyl tam s&#160;vámi takový tlustý a&#160;jeden takový hubený? Teď nevím, jak se jmenovali a&#160;od kterého byli regimentu…“</p>
			<p class="MLP-text para-style-override-1">„Z&#160;toho si nic nedělejte,“ těšil ho Švejk, „to se může každýmu stát, že si nezapamatuje všechny tlustý a&#160;hubený lidi, jak se jmenujou. Hubený lidi je ovšem těžší si zapamatovat, poněvadž je jich většina na světě. Voni tedy tvořejí většinu, jak se říká.“</p>
			<p class="MLP-text para-style-override-1">„Kamaráde,“ ozval se naříkavě c.&#160;k. padouch, „ty mně nevěříš. Vždyť nás čeká stejný osud.“</p>
			<p class="MLP-text para-style-override-1">„Vod toho jsme vojáci,“ řekl Švejk nedbale, „kvůli tomu nás matky porodily, aby nás rozsekali na hadry, až nás oblíknou do mundúru. A&#160;my to rádi děláme, poněvadž víme, že naše kosti nebudou zadarmo práchnivět. My padneme za císaře pána a&#160;jeho rodinu, za kterou jsme vybojovali Hercegovinu. Z&#160;našich kostí se bude vyrábět špódium pro cukrovary, vo tom už nám před lety vykládal pan lajtnant Zimmer. ‚Vy svinská bando,‘ povídá, ‚vy nevzdělaní kanci, vy zbytečný, indolentní vopice, vy těma haksnama pletete, jako by neměly žádnou cenu. Kdybyste padli jednou ve vojně, tak z&#160;každého vašeho hnátu udělají půl kilogramu špódia, z&#160;muže přes dva kilogramy, hnáty i&#160;pazoury dohromady, a&#160;budou skrz vás filtrovat v&#160;cukrovarech cukr, vy idioti. Vy ani nevíte, jak ještě po smrti budete užitečný svým potomkům. Vaši kluci budou pít kafe voslazený cukrem, kerej šel skrz vaše hnáty, hňupové.‘ Já jsem se zamyslel, a&#160;von na mne, vo čem přemejšlím. ‚Poslušně hlásím,‘ povídám, ‚tak si myslím, že špódium z&#160;pánů oficírů musí bejt vo hodně dražší než ze sprostejch vojáků.‘ Dostal jsem za to tři dny ajnclíčka.“</p>
			<p class="MLP-text para-style-override-1">Švejkův společník zatloukl na dveře a&#160;vyjednával cosi se stráží, která volala do kanceláře.</p>
			<p class="MLP-text para-style-override-1">Za chvíli přišel nějaký štábní šikovatel pro Švejkova společníka a&#160;Švejk byl opět sám.</p>
			<p class="MLP-text para-style-override-1">Při odchodu řekla stvůra hlasitě k&#160;štábnímu šikovateli, ukazujíc na Švejka:</p>
			<p class="MLP-text para-style-override-1">„Je to můj starý kamarád z&#160;Kyjeva.“</p>
			<p class="MLP-text para-style-override-1">Celých 24&#160;hodin zůstal Švejk o&#160;samotě kromě těch chvil, kdy mu přinesli jíst.</p>
			<p class="MLP-text para-style-override-1">V&#160;noci dospěl k&#160;tomu přesvědčení, že ruský vojenský plášť je teplejší a&#160;větší než rakouský, a&#160;že očichává-li myš v&#160;noci ucho spícího člověka, že to není nic nepříjemného. Švejkovi to připadalo jako něžný šepot, ze kterého ho ještě za šera probudili, když přišli pro něho.</p>
			<p class="MLP-text para-style-override-1">Švejk nedovede si dnes představit, jaká vlastně soudní formace to byla, před kterou ho to smutné ráno vlekli. Že to je vojenský soud, o&#160;tom nebylo žádné pochybnosti. Zasedal dokonce nějaký generál, pak plukovník, major, nadporučík, šikovatel a&#160;nějaký pěšák, který vlastně nic jiného nedělal, než druhým zapaloval cigarety.</p>
			<p class="MLP-text para-style-override-1">Švejka se také na mnoho netázali.</p>
			<p class="MLP-text para-style-override-1">Ten major mezi nimi jevil o&#160;něco větší zájem a&#160;mluvil česky.</p>
			<p class="MLP-text para-style-override-1">„Vy jste zradil císaře pána,“ vybafl na Švejka.</p>
			<p class="MLP-text para-style-override-1">„Ježíšmarjá, kdy?“ vykřikl Švejk, „já že jsem zradil císaře Pána, našeho nejjasnějšího mocnáře, pro kterého jsem už tolik trpěl?“</p>
			<p class="MLP-text para-style-override-1">„Nechte hloupostí,“ řekl major.</p>
			<p class="MLP-text para-style-override-1">„Poslušně hlásím, pane majore, že zradit císaře pána není žádná hloupost. My, lid vojenský, přísahali jsme císaři pánu věrnost a&#160;přísahu, jak zpívali v&#160;divadle, co věrný muž jsem splnil.“</p>
			<p class="MLP-text para-style-override-1">„Zde to je,“ řekl major, „zde jsou důkazy vaší viny a&#160;pravdy.“ Ukázal na objemný svazek papírů.</p>
			<p class="MLP-text para-style-override-1">Muž, kterého posadili k&#160;Švejkovi, dodal hlavní materiál.</p>
			<p class="MLP-text para-style-override-1">„Vy se tedy ještě nechcete přiznat?“ otázal se major. „Vy jste přece již potvrdil sám, že jste se dobrovolně převlékl do ruské uniformy jako příslušník rakouské armády. Ptám se vás ještě naposled: Byl jste k&#160;tomu někým nucen?“</p>
			<p class="MLP-text para-style-override-1">„Udělal jsem to bez přinucení.“</p>
			<p class="MLP-text para-style-override-1">„Dobrovolně?“</p>
			<p class="MLP-text para-style-override-1">„Dobrovolně.“</p>
			<p class="MLP-text para-style-override-1">„Bez nátlaku?“</p>
			<p class="MLP-text para-style-override-1">„Bez nátlaku.“</p>
			<p class="MLP-text para-style-override-1">„Víte, že jste ztracen?“</p>
			<p class="MLP-text para-style-override-1">„Vím, vod 91.&#160;regimentu mne už jistě hledají, ale jestli dovolíte, pane majore, malou poznámku vo tom, jak se lidi dobrovolně převlíkají do cizích šatů. Roku 1908, někdy v&#160;červenci, koupal se knihař Božetěch z&#160;Příčný ulice v&#160;Praze na Zbraslavi ve starým rameni Berounky. Šaty si dal do vrbiček a&#160;náramně si liboval, když později vlez k&#160;němu do vody ještě jeden pán. Slovo dalo slovo, škádlili se, stříkali po sobě, potápěli se až do večera. Potom ten cizí pán vylez z&#160;vody napřed, že musí k&#160;večeři. Pan Božetěch ještě chvíli zůstal sedět ve vodě a&#160;pak si šel pro šaty do vrbiček a&#160;našel tam místo svých rozbitý vandrácký šaty a&#160;lístek:</p>
			<p class="MLP-text para-style-override-1">‚Dlouho jsem se rozmejšlel: mám&#160;– nemám, když jsme se spolu tak krásně bavili ve vodě, tak jsem utrh kopretinu a&#160;poslední otrhaný lístek bylo: mám! Proto jsem si s&#160;nimi hadry vyměnil. Nemusejí se bát vlézt do nich. Vodvšivený jsou před tejdnem u&#160;okresu v&#160;Dobříši. Podruhý si dají lepší pozor na toho, s&#160;kým se koupají. Ve vodě vypadá každej nahej člověk jako poslanec, a&#160;je to třeba vrah. Voni taky nevědí, s&#160;kým se koupali. Za vykoupání to stálo. Teď je voda navečír nejlepší. Vlezou si tam ještě jednou, aby se vzpamatovali.‘</p>
			<p class="MLP-text para-style-override-1">Panu Božetěchovi nic jiného nezbývalo než čekat, až se zešeří, a&#160;pak se oblékl do těch vandráckých hadrů a&#160;namířil si to ku Praze. Vyhýbal se okresní silnici a&#160;šel přes luka po pěšinkách a&#160;setkal se s&#160;četnickou patrolou z&#160;Chuchle, která vandráka zatkla a&#160;odvedla druhého dne ráno na Zbraslav k&#160;okresnímu soudu, neboť to by moh říct každý, že je Josef Božetěch, knihař z&#160;Příčný ulice v&#160;Praze, číslo 16.“</p>
			<p class="MLP-text para-style-override-1">Zapisovatel, který více česky nerozuměl, pochopil, že obžalovaný udává adresu svého spoluviníka, a&#160;proto se ještě jednou otázal: „Ist das genau, Prag, No 16, Josef Bozetech?“</p>
			<p class="MLP-text para-style-override-1">„Jestli tam ještě bydlí, to nevím,“ odpověděl Švejk, „ale tenkrát tam v&#160;roce 1908 bydlel. Náramně hezky svazoval knihy, ale dlouho, poněvadž je napřed musel přečíst a&#160;podle obsahu je vázal. Když dal na knihu černou ořízku, to už to nikdo ani nemusel číst. To hned věděl, že to moc špatně v&#160;tom románě dopadlo. Přejete si snad ještě něco bližšího? Abych nezapomněl, sedával denně u&#160;‚Fleků‘ a&#160;vyprávěl obsah všech knih, které právě si dali k&#160;němu vázat.“</p>
			<p class="MLP-text para-style-override-1">Major přistoupil k&#160;zapisovateli a&#160;šeptal si s&#160;ním, ten potom ve spisech přeškrtával adresu nového domnělého spiklence Božetěcha.</p>
			<p class="MLP-text para-style-override-1">Potom pokračoval tento podivný soud na způsob náhlého soudu, který aranžoval předsedající generál Fink von Finkenstein.</p>
			<p class="MLP-text para-style-override-1">Jako má někdo koníčka sbírat krabičky od sirek, tak zase koníčkem tohoto pána bylo organizovat náhlé soudy, ačkoliv ve většině případů bylo to proti vojenskému soudnímu řádu.</p>
			<p class="MLP-text para-style-override-1">Tento generál říkával, že žádných auditorů nepotřebuje, že to sezve dohromady a&#160;za tři hodiny že každý chlap musí viset. Dokud byl na frontě, tak u&#160;něho o&#160;náhlý soud nikdy nebyla nouze.</p>
			<p class="MLP-text para-style-override-1">Jako někdo pravidelně musí si denně zahrát partii šachu, kulečníku nebo mariáš, tak tento znamenitý generál sestavoval denně náhlé polní soudy, předsedal jim a&#160;hlásil s&#160;velkou vážností a&#160;radostí mat obžalovanému.</p>
			<p class="MLP-text para-style-override-1">Kdyby člověk chtěl být sentimentálním, tak by napsal, že tento člověk měl na svědomí hodně tuctů lidí, zejména tam na východě, kde zápasil, jak říkal, s&#160;velkoruskou agitací mezi haličskými Ukrajinci. Z&#160;jeho stanoviska nemůžeme však mluvit, že by měl někoho na svědomí.</p>
			<p class="MLP-text para-style-override-1">To u&#160;něho neexistovalo. Když dal pověsit učitele, učitelku, popa nebo celou rodinu na základě rozsudku svého náhlého soudu, vracel se klidně do své ubikace, jako když se spokojeně vrací z&#160;hospody domů vášnivý hráč mariáše a&#160;přemýšlí o&#160;tom, jak mu dali flek, jak on dal re, oni supre, on tuti, oni boty, a&#160;jak on to vyhrál a&#160;měl sto a&#160;sedmu. Považoval věšení za něco prostého a&#160;přirozeného, za jakýsi denní chléb a&#160;při rozsudcích dosti často zapomínal na císaře pána a&#160;už ani neříkal: „Jménem Jeho Veličenstva odsuzujete se k&#160;smrti provazem,“ ale pronášel: „Odsuzuji vás.“</p>
			<p class="MLP-text--0-12 para-style-override-1">Někdy nalézal ve věšení i&#160;komickou stránku, o&#160;čemž také jednou psal své manželce do Vídně:</p>
			<p class="MLP-dopis-bez1radku--I para-style-override-1">„… nebo například, má drahá, nedovedeš si představit, jak jsem se předešle nasmál, když před několika dny odsoudil jsem jednoho učitele pro vyzvědačství. Mám vycvičeného člověka, který to věší, má již větší praxi, je to jeden šikovatel, a&#160;ten to dělá ze sportu. Byl jsem ve svém stanu, když po rozsudku přišel ten šikovatel ke mně a&#160;ptá se mne, kde má toho učitele pověsit. Řekl jsem mu, že na nejbližším stromě, a&#160;nyní si považ tu komičnost situace. Byli jsme uprostřed stepi, kde do nedozírna nic jiného jsme neviděli než trávu a&#160;na míle cesty ani stromečku. Rozkaz je rozkaz, proto šikovatel vzal učitele s&#160;sebou s&#160;eskortou a&#160;jeli hledat strom. Vrátili se až večer, opět s&#160;učitelem. Šikovatel přišel ke mně a&#160;ptá se mne opět: ‚Na čem mám pověsit toho chlapa?‘ Vynadal jsem mu, že přece můj rozkaz byl: na nejbližším stromě. Řekl, že se tedy ráno o&#160;to pokusí, a&#160;ráno přišel celý bledý, že učitel do rána zmizel. Připadalo mně to tak směšné, že jsem všem odpustil, kteří ho hlídali, a&#160;ještě jsem udělal vtip, že se ten učitel patrně sám šel poohlédnout po nějakém stromě.</p>
			<p class="MLP-dopis--I para-style-override-1">Tak vidíš, má drahá, že se zde nijak nenudíme, a&#160;řekni malému Viloušovi, že ho tatínek líbá a&#160;že mu brzo pošle živého Rusa, na kterém bude Viloušek jezditi jako na koníčkovi. Ještě ti, má drahá, si vzpomínám na jeden směšný případ. Věšeli jsem onehdy jednoho žida pro vyzvědačství. Chlap se nám připletl do cesty, ačkoliv tam neměl co dělat, a&#160;vymlouval se, že prodává cigarety. Tedy visel, ale jen několik vteřin, provaz se s&#160;ním přetrhl a&#160;on spadl dolů, hned se vzpamatoval a&#160;křičel na mne: ‚Pane generále, já jdu domů, už jste mě pověsili, a&#160;podle zákona nemohu být za jednu věc dvakrát pověšen.‘ Dal jsem se do smíchu a&#160;žida jsme pustili. U&#160;nás je, má drahá, veselo…“</p>
			<p class="MLP-text--12-0 para-style-override-1">Když se generál Fink stal velitelem posádky pevnosti Přemyšlu, neměl již tolik příležitostí pořádat podobné cirkusy, proto s&#160;velkou radostí chopil se Švejkova případu.</p>
			<p class="MLP-text para-style-override-1">Švejk tedy stál před tím tygrem, který sedě v&#160;popředí za dlouhým stolem, kouřil cigaretu za cigaretou, dával si překládat výpovědi Švejkovy, přičemž souhlasně kýval hlavou.</p>
			<p class="MLP-text para-style-override-1">Major podal návrh, aby telegraficky byl učiněn dotaz na brigádu kvůli zjištění, kde se nyní nalézá 11.&#160;pochodová setnina 91.&#160;pluku, ku které obžalovaný patří dle jeho údajů.</p>
			<p class="MLP-text para-style-override-1">Generál proti tomu vystoupil a&#160;prohlásil, že se tím zdržuje náhlost soudu a&#160;pravý význam tohoto zařízení. Je zde přece úplné doznání obžalovaného, že se oblékl do ruské uniformy, potom jedno důležité svědectví, kde se přiznal obžalovaný, že byl v&#160;Kyjevě. Navrhuje tudíž, aby se odebrali k&#160;poradě, aby pronesen mohl býti rozsudek a&#160;ihned vykonán.</p>
			<p class="MLP-text para-style-override-1">Major trval však na svém, že je třeba zjistit totožnost obžalovaného, poněvadž celá záležitost jest neobyčejně politicky důležitou. Zjištěním jeho totožnosti může se přijít na další styky obviněného s&#160;jeho bývalými kamarády z&#160;oddílu, ku kterému patřil.</p>
			<p class="MLP-text para-style-override-1">Major byl romantický snílek. Mluvil ještě o&#160;tom, že vlastně se hledají jakési nitky, že nestačí člověka odsoudit. Odsouzení že je jedině výslednicí určitého vyšetřování, které zahrnuje v&#160;sobě nitky, kteréžto nitky… Nemohl se z&#160;těch nitek dostat, ale všichni mu rozuměli, souhlasně kývali hlavou, dokonce i&#160;pan generál, kterému se ty nitky tak zalíbily, že si představoval, jak na majorových nitkách visí nové náhlé soudy. Proto také již více neprotestoval, aby u&#160;brigády bylo zjištěno, zdali Švejk skutečně přísluší k&#160;91.&#160;pluku a&#160;kdy asi přešel k&#160;Rusům, v&#160;době kterých operací 11.&#160;marškumpanie.</p>
			<p class="MLP-text para-style-override-1">Švejk po tu celou dobu debaty byl střežen na chodbě dvěma bajonety, potom byl opět přiveden před soud a&#160;ještě jednou otázán, ke kterému pluku vlastně patří. Potom ho přestěhovali do garnizónního vězení.</p>
			<p class="MLP-text-bez1radku--12-0 para-style-override-1">Když se generál Fink vrátil po nezdařeném náhlém soudu domů, lehl si na pohovku a&#160;přemítal, jak by vlastně urychlil celé jednání.</p>
			<p class="MLP-text para-style-override-1">Byl pevně přesvědčen, že odpověď zde bude brzo, ale že už to přece nebude ta rychlost, kterou jeho soudy vynikaly, poněvadž ještě potom přijde duchovní útěcha odsouzence, čímž se rozsudek zbytečně zdrží o&#160;dvě hodiny.</p>
			<p class="MLP-text para-style-override-1">„Je to jedno,“ pomyslil si generál Fink, „můžeme mu poskytnout duchovní útěchu napřed, před rozsudkem, ještě než přijdou zprávy z&#160;brigády. Viset bude stejně.“</p>
			<p class="MLP-text para-style-override-1">Generál Fink dal zavolat k&#160;sobě polního kuráta Martince.</p>
			<p class="MLP-text para-style-override-1">Byl to jeden nešťastný katecheta a&#160;kaplan, odněkud z&#160;Moravy, který měl takového neřáda faráře nad sebou, že se raději dal na vojnu. Byl to doopravdy nábožensky založený muž, který s&#160;lítostí v&#160;srdci vzpomínal na svého faráře, který pomalu, ale jistě propadá zkáze. Vzpomínal, jak jeho farář chlastal slivovici jako duha a&#160;jak mu jednou v&#160;noci mermomocí strkal do postele nějakou potulnou cikánku, kterou našel za vesnicí, když se potácel z&#160;vinopalny.</p>
			<p class="MLP-text para-style-override-1">Polní kurát Martinec představoval si, že jsa ve službách duchovní útěchy raněným a&#160;umírajícím na bojišti, vykoupí i&#160;hříchy svého zpustlého faráře, který vraceje se v&#160;noci domů, nesčíslněkráte ho vzbudil a&#160;vypravoval mu:</p>
			<p class="MLP-text para-style-override-1">„Jeníčku, Jeníčku! Macatá děvka, to je můj celý život.“</p>
			<p class="MLP-text para-style-override-1">Jeho naděje se nesplnily. Házeli ho po garnizónách, kde vůbec neměl nic jiného na práci než v&#160;garnizónním chrámu jednou za čtrnáct dní před mší kázat vojákům z&#160;posádky a&#160;odolávat pokušení, které vycházelo z&#160;důstojnického kasina, kde vedly se takové řeči, že v&#160;porovnání s&#160;nimi byly macaté děvky jeho faráře nevinnou modlitbičkou k&#160;andělu strážci.</p>
			<p class="MLP-text para-style-override-1">Obyčejně teď býval volán ke generálu Finkovi v&#160;době velikých operací na bojišti, kdy se mělo slavit nějaké vítězství rakouské armády, tu se stejnou zálibou jako náhlé soudy aranžoval generál Fink slavné polní mše.</p>
			<p class="MLP-text para-style-override-1">Potvora Fink byl takový rakouský vlastenec, že se nemodlil za vítězství říšskoněmeckých zbraní nebo tureckých. Když říšští Němci někde vyhráli nad Francouzi nebo Angličany, opomenul to úplným mlčením od oltáře.</p>
			<p class="MLP-text para-style-override-1">Nepatrná vítězná rakouská šarvátka výzvědné rakouské hlídky s&#160;ruskou přední stráží, kterou nafoukl štáb na ohromnou mýdlovou bublinu porážky celého armádního sboru, dala podnět generálu Finkovi k&#160;slavnostním bohoslužbám, takže nešťastný polní kurát Martinec měl dojem, že generál Fink je současně též nejvyšší hlavou katolické církve v&#160;Přemyšlu.</p>
			<p class="MLP-text para-style-override-1">Generál Fink také rozhodoval o&#160;tom, jaký pořad bude mít při takové příležitosti mše, a&#160;nejraději by si byl vždy přál něco na způsob Božího těla s&#160;oktávou.</p>
			<p class="MLP-text para-style-override-1">Měl též ve zvyku, že když při mši bylo již ukončeno pozdvihování, přicválal na cvičiště na koni k&#160;oltáři a&#160;zvolal třikrát:</p>
			<p class="MLP-text para-style-override-1">„Hurá&#160;– hurá&#160;– hurá!“</p>
			<p class="MLP-text para-style-override-1">Polní kurát Martinec, duše zbožná a&#160;spravedlivá, jeden z&#160;těch málo, kteří ještě věřili v&#160;pánaboha, nerad chodíval ke generálovi Finkovi.</p>
			<p class="MLP-text para-style-override-1">Po všech instrukcích, které mu dával velitel garnizónní posádky, dával vždycky generál Fink něco ostrého nalít a&#160;potom mu vypravoval nejnovější anekdoty z&#160;nejblbějších svazečků, které pro vojsko byly vydány v&#160;„Lustige Blätter“.</p>
			<p class="MLP-text para-style-override-1">Měl celou knihovnu takových svazečků s&#160;pitomými názvy jako „Humor v&#160;tornistře pro oči i&#160;uši“, „Hindenburgovy anekdoty“, „Hin­denburg v&#160;zrcadle humoru“, „Druhá tornistra plná humoru, naládovaná Felixem Schlemprem“, „Z&#160;našeho gulášového kanónu“, „Šťavnaté granátové třísky ze zákopů“, nebo tyto hovadiny: „Pod dvojitým orlem“, „Vídeňský řízek z&#160;c.&#160;k. polní kuchyně. Ohřál Artur Lokesch“. Někdy mu také předzpěvoval ze sbírky veselých vojenských písní „Wir müssen siegen“, přičemž naléval neustále něco ostrého a&#160;nutil polního kuráta Martince, aby pil a&#160;hulákal s&#160;ním. Potom vedl oplzlé řeči, při kterých kurát Martinec se steskem v&#160;srdci vzpomínal na svého faráře, který si v&#160;ničem nezadal generálovi Finkovi, pokud se týkalo tlustých slov.</p>
			<p class="MLP-text para-style-override-1">Kurát Martinec pozoroval s&#160;hrůzou, že čím více chodí ke generálovi Finkovi, tím více mravně upadá.</p>
			<p class="MLP-text para-style-override-1">Počaly nešťastníkovi lahodit likéry, které tam pil u&#160;generála, a&#160;také generálovy řeči začaly se mu pomalounku zamlouvat, dostával zpustlé představy a&#160;kvůli kontušovce, jeřabince a&#160;pavučinám na lahvích starého vína, které mu předkládal generál Fink, zapomínal na pánaboha a&#160;mezi řádkami breviáře tancovaly mu holky z&#160;vypravování generálova. Odpor k&#160;návštěvám u&#160;generála pomalu se zmírňoval.</p>
			<p class="MLP-text para-style-override-1">Generál oblíbil si kuráta Martince, který se mu prvně představil jako nějaký svatý Ignác z&#160;Loyoly a&#160;pomalu přizpůsoboval se generálovu okolí.</p>
			<p class="MLP-text para-style-override-1">Jednou pozval generál k&#160;sobě dvě sestřičky z&#160;polního špitálu, které tam vlastně ani nesloužily, jenom byly tam připsány kvůli platu a&#160;zvětšovaly si své příjmy lepší prostitucí, jak to bývalo zvykem v&#160;těch těžkých dobách. Dal zavolat polního kuráta Martince, který již upadl tak dalece do osidel ďábla, že po půlhodinové zábavě vystřídal obě dámy, přičemž tak říjel, že poslintal celou podušku na pohovce. Potom dlouhou dobu vyčítal si toto zpustlé jednání, ačkoliv to nemohl ani napraviti tím, když tu noc, vraceje se domů, klečel omylem v&#160;parku před sochou stavitele a&#160;starosty města, mecenáše pána Grabowského, který získal si velké zásluhy o&#160;Přemyšl v&#160;letech osmdesátých.</p>
			<p class="MLP-text para-style-override-1">Jenom dupot vojenské hlídky míchal se do jeho vroucích slov:</p>
			<p class="MLP-text para-style-override-1">„Nevcházej v&#160;soud se služebníkem svým, neboť nižádný člověk nebude ospravedlněn před tebou, nedáš-li ty mu odpuštění všech hříchů jeho, nechať mu tedy, prosím tebe, není těžký výrok tvůj. Pomoci tvé žádám a&#160;odporučuji v&#160;ruce tvé, pane, ducha svého.“</p>
			<p class="MLP-text para-style-override-1">Od té doby učinil několikrát pokus, kdykoliv ho zavolali ke generálovi Finkovi, zřeknouti se všech pozemských rozkoší a&#160;vymlouval se přitom na zkažený žaludek, považuje tuto lež za nutnou, aby jeho duše nezakusila pekelných útrap, neboť současně nahlížel, že disciplína vojenská vyžaduje, když feldkurátovi řekne generál: „Chlastej, kamaráde,“ aby ten chlastal již ze samotné úcty k&#160;představenému.</p>
			<p class="MLP-text para-style-override-1">Někdy se mu to ovšem nepodařilo, zejména když generál po slavných polních bohoslužbách pořádal ještě slavnostnější žranice na účet garnizónní pokladny, kde potom v&#160;účtárně to všelijak stloukali dohromady, aby také z&#160;toho něco trhli, tu si vždy potom představoval, že je morálně pohřben před tváří Hospodinovou a&#160;třesoucím se učiněn jest.</p>
			<p class="MLP-text para-style-override-1">Chodil potom jako v&#160;mátohách, a&#160;neztráceje při tom chaosu víru v&#160;boha, zcela vážně už začal přemýšlet o&#160;tom, zdali by se neměl každodenně pravidelně mrskat.</p>
			<p class="MLP-text para-style-override-1">V&#160;podobné náladě dostavil se i&#160;nyní na pozvání generála.</p>
			<p class="MLP-text para-style-override-1">Generál Fink vyšel mu vstříc celý rozzářený a&#160;rozradostnělý.</p>
			<p class="MLP-text para-style-override-1">„Slyšel jste již,“ volal mu jásavě vstříc, „o&#160;mém náhlém soudu? Budeme věšet jednoho vašeho krajana.“</p>
			<p class="MLP-text para-style-override-1">Při slově „krajana“ podíval se polní kurát Martinec utrápeně na generála. Již několikráte odmítl domněnku, že by byl Čechem, a&#160;vysvětlil již bezpočtukráte, že k&#160;jejich moravské farnosti patří dvě obce, česká i&#160;německá, a&#160;že on kolikrát musí jeden týden kázat pro Čechy a&#160;druhý pro Němce, a&#160;poněvadž v&#160;české obci není žádná česká škola, jenom německá, proto že on musí vyučovat v&#160;obou obcích německy, a&#160;proto on není žádný Čech. Tento logický důvod dal jednou podnět jednomu majorovi u&#160;stolu k&#160;poznámce, že ten polní kurát z&#160;Moravy je vlastně obchod se smíšeným zbožím.</p>
			<p class="MLP-text para-style-override-1">„Pardon,“ řekl generál, „zapomněl jsem, není to váš krajan. Je to Čech, přeběhlík, zrádce od nás, sloužil Rusům, bude viset. Zatím však jaksi kvůli formě zjišťujeme jeho identitu, to nevadí, viset bude hned, jakmile dojde telegrafická odpověď.“</p>
			<p class="MLP-text para-style-override-1">Usazuje polního kuráta vedle sebe na pohovku, pokračoval generál vesele:</p>
			<p class="MLP-text para-style-override-1">„U&#160;mě, když je náhlý soud, musí odpovídat také skutečně náhlosti tohoto soudu, to je můj princip. Když jsem byl ještě za Lvovem na počátku války, docílil jsem toho, že jsme chlapa pověsili za tři minuty po rozsudku. To byl ovšem žid, ale jednoho Rusína jsme oběsili za pět minut po naší poradě.“</p>
			<p class="MLP-text para-style-override-1">Generál se dobromyslně zasmál:</p>
			<p class="MLP-text para-style-override-1">„Oba náhodou nepotřebovali duchovní útěchy. Žid byl rabínem a&#160;Rusín popem. Tento případ je ovšem jiný, zde se jedná o&#160;to, že budeme věšet katolíka. Přišel jsem na kapitální myšlenku, aby se to potom nezdržovalo, že mu poskytnete duchovní útěchu napřed, jak říkám, aby se to nezdržovalo.“</p>
			<p class="MLP-text para-style-override-1">Generál zazvonil a&#160;poručil sluhovi:</p>
			<p class="MLP-text para-style-override-1">„Přines dvě z&#160;té včerejší baterie.“</p>
			<p class="MLP-text para-style-override-1">A&#160;naplňuje za chvíli polnímu kurátovi sklenici na víno, pravil přívětivě:</p>
			<p class="MLP-text para-style-override-1">„Utěšte se trochu před duchovní útěchou…“</p>
			<p class="MLP-text para-style-override-1">Ze zamřížovaného okna, za kterým seděl Švejk na kavalci, ozýval se v&#160;tento hrozný čas jeho zpěv:</p>
			<p class="MLP-verse--I---12-12 para-style-override-1">„My vojáci, my jsme páni,<br/>nás milujou holky samy,<br/>my fasujem peníze,<br/>máme se všady dobře…<br/>Cárárá… Ein, zwei…“</p>
		</div>
</body>
</html>