<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>osudy_dobreho_vojaka_svejka_iii_iv-3</title>
		<link href="../Styles/osudy_dobr_idstyles.css" rel="stylesheet" type="text/css"/>
	</head>
	<body id="osudy_dobreho_vojaka_svejka_iii_iv" xml:lang="cs-CZ">
		<div>
			<p id="toc_marker-1-1" class="MLP-uroven2-kapitola para-style-override-1">1. <br/>Přes Uhry</p>
			<p class="MLP-text-bez1radku para-style-override-1">Konečně se všichni dočkali toho okamžiku, kdy je nacpali do vagónů v&#160;poměru 42 mužů k&#160;8 koním. Koním ovšem se jelo pohodlněji než mužstvu, poněvadž mohli spát vstoje, ale to nevadilo. Vojenský vlak vezl do Haliče opět novou skupinu lidí hnaných na jatky.</p>
			<p class="MLP-text para-style-override-1">Celkem však se všem těm tvorům přece jen ulehčilo; bylo to něco již určitého, když se vlak hnul, ale předtím to byla jen trapná nejistota, panika, zdali se pojede již dnes, nebo zítra, či pozítří. Některým bylo jako odsouzeným k&#160;smrti, kteří očekávají se strachem, kdy si pro ně přijde kat. A&#160;potom nastane uklidnění, že už to bude odbyto.</p>
			<p class="MLP-text para-style-override-1">Proto jeden voják řval z&#160;vagónu jako pominutý:</p>
			<p class="MLP-text para-style-override-1">„Jedeme, jedeme!“</p>
			<p class="MLP-text para-style-override-1">Účetní šikovatel Vaněk měl úplnou pravdu, když říkal Švejkovi, že není žádný spěch.</p>
			<p class="MLP-text para-style-override-1">Nežli se dospělo k&#160;tomu okamžiku, aby se lezlo do vagónů, uplynulo několik dní, a&#160;přitom se stále hovořilo o&#160;konzervách a&#160;zkušený Vaněk prohlásil, že je to jenom fantazie. Jaképak konzervy! Takhle ještě polní mše, poněvadž i&#160;při předešlé maršce tak bylo. Když jsou konzervy, tak polní mše odpadá. V&#160;opačném případě polní mše je náhražkou za konzervy.</p>
			<p class="MLP-text para-style-override-1">A&#160;tak se objevil místo gulášových konzerv vrchní polní kurát Ibl, který zabil tři mouchy jednou ranou. Odsloužil polní mši najednou pro tři pochodové prapory, dvěma z&#160;nich požehnal do Srbska a&#160;jednomu do Ruska.</p>
			<p class="MLP-text para-style-override-1">Měl přitom velice nadšenou řeč a&#160;bylo znát, že bral materiál z&#160;vojen­ských kalendářů. Byla to taková dojemná řeč, že když ujížděli na Mošon, Švejk, který byl pohromadě ve vagónu s&#160;Vaňkem v&#160;improvizované kanceláři, vzpomněl si na ten proslov a&#160;řekl účetnímu šikovateli:</p>
			<p class="MLP-text para-style-override-1">„To bude moc fajn, jak povídal ten feldkurát, až den se skloní k&#160;večeru a&#160;slunce se svýma zlatejma paprskama zapadne za hory a&#160;na bojišti bude slyšet, jak von říkal, ten poslední dech umírajících, hejkot kleslých koní a&#160;sténání raněných mužů a&#160;nářek vobyvatelstva, když mu hořejí chalupy nad hlavou. Já mám moc rád, když tak lidi blbnou na kvadrát.“</p>
			<p class="MLP-text para-style-override-1">Vaněk souhlasně kývl hlavou:</p>
			<p class="MLP-text para-style-override-1">„Byl to zatraceně dojemný případ.“</p>
			<p class="MLP-text para-style-override-1">„Bylo to moc hezký a&#160;poučný,“ řekl Švejk, „já si to pamatuju velmi dobře, a&#160;až se vrátím z&#160;vojny, tak to budu vypravovat u&#160;Kalicha. Von se, když nám to pan kurát vykládal, tak pěkně rozkročil, že jsem měl strach, aby mu jedna haksna neuklouzla a&#160;von nespad do polního oltáře a&#160;nerozbil si kokos vo monstranci. Von nám dával takovej pěknej příklad z&#160;dějin naší armády, když ještě sloužil Radeckej a&#160;s&#160;večerními červánky slučoval se voheň, jak hořely stodoly na bojišti, jako kdyby to byl viděl.“</p>
			<p class="MLP-text para-style-override-1">A&#160;týž den vrchní polní kurát Ibl byl již ve Vídni a&#160;opět tam jinému maršbataliónu vykládal dojemnou historii, o&#160;které se Švejk zmiňoval a&#160;která se mu tolik líbila, že ji nazval blbostí na kvadrát.</p>
			<p class="MLP-text para-style-override-1">„Milí vojáci,“ řečnil vrchní polní kurát Ibl, „tak tedy si myslete, že je rok osmačtyřicátý a&#160;že vítězstvím skončila bitva u&#160;Custozzy, kde po desetihodinovém úporném boji musil italský král Albert přenechati krvavé bojiště našemu otci vojínů, maršálkovi Radeckému, jenž v&#160;84.&#160;roce svého života dobyl tak skvělého vítězství.</p>
			<p class="MLP-text para-style-override-1">A&#160;hle, vojáci milí! Na výšině před dobytou Custozzou zastavil se kmet vojevůdce. Kolem něho jeho věrní vojevůdcové. Vážnost okamžiku zmocnila se celého kroužku, neboť, vojáci, v&#160;nepatrné vzdálenosti od maršálka bylo pozorovat vojína, jenž se smrtí zápasil. S&#160;roztříštěnými údy na poli cti pociťoval zraněný praporečník Hrt, jak na něho hledí maršálek Radecký. Hodný zraněný praporečník ještě svíral v&#160;tuhnoucí pravici zlatou medaili v&#160;křečovitém nadšení. Při pohledu na vznešeného maršálka oživl se ještě jednou tepot jeho srdce a&#160;zchromlým tělem pronikl poslední zbytek síly a&#160;umírající pokoušel se s&#160;nadlidskou námahou plížiti se vstříc svému maršálkovi. ‚Popřej si klidu, můj hodný vojíne,‘ zvolal k&#160;němu maršálek, sestoupil z&#160;koně a&#160;chtěl mu podati ruku. ‚Nejde to, pane maršálku,‘ řekl umírající vojín, ‚mám obě ruce uraženy, ale o&#160;jedno prosím. Sdělte mně plnou pravdu: Je ta bitva zcela dobyta?‘ ‚Docela, milý brachu,‘ pravil laskavě polní maršálek, ‚škoda, že tvá radost je zkalena tvým zraněním.‘ ‚Ovšem, vznešený pane, se mnou je konec,‘ temným hlasem řekl vojín, příjemně se usmívaje. ‚Máš žízeň?‘ otázal se Radecký. ‚Den byl parný, pane maršálku, měli jsme přes třicet stupňů horka.‘ Nato Radecký, chopiv se polní láhve svého pobočníka, podával ji umírajícímu. Tento se napil, učiniv mocný doušek. ‚Zaplať bůh tisíckrát,‘ zvolal, namáhaje se políbiti ruku svému veliteli. ‚Jak dlouho sloužíš?‘ otázal se tento. ‚Přes čtyřicet let, pane maršálku! U&#160;Ošper dobyl jsem zlaté medaile. Také u&#160;Lipska jsem byl, dělový kříž mám rovněž, pětkrát jsem byl smrtelně raněn, ale teď je se mnou dočista konec. Ale jaké štěstí a&#160;blaho, že jsem se dožil dnešního dne. Co mi záleží na smrti, když jsme dobyli slavného vítězství a&#160;císaři vrácena jeho zem!‘</p>
			<p class="MLP-text para-style-override-1">V&#160;tom okamžiku, milí vojáci, zazněly z&#160;tábora velebné zvuky naší hymny Zachovej nám, Hospodine, mocně a&#160;vznešeně nesly se po bojišti. Padlý vojín, loučící se se životem, ještě jednou pokusil se vzchopit. ‚Sláva Rakousku,‘ zvolal nadšeně, ‚sláva Rakousku! Nechť pokračuje se v&#160;té skvostné písni! Sláva našemu vojevůdci! Ať žije armáda!‘</p>
			<p class="MLP-text para-style-override-1">Umírající sklonil se ještě jednou k&#160;pravici maršálkově, kterou poceloval, sklesl a&#160;tichý poslední vzdech vydral se z&#160;jeho šlechetné duše. Vojevůdce stál tu s&#160;obnaženou hlavou před mrtvolou jednoho z&#160;nejhodnějších vojínů. ‚Tento krásný konec je věru záviděníhodný,‘ pravil v&#160;pohnutí maršálek, skláněje obličej do sepjatých dlaní.</p>
			<p class="MLP-text para-style-override-1">Milí vojíni, i&#160;já vám přeji, abyste se všichni dočkali takového krásného konce.“</p>
			<p class="MLP-text para-style-override-1">Vzpomínaje na tuto řeč vrchního polního kuráta Ibla, mohl ho opravdu nazvati Švejk, aniž by mu v&#160;nejmenším ubližoval, blbem na kvadrát.</p>
			<p class="MLP-text para-style-override-1">Potom Švejk počal mluvit o&#160;známých rozkazech, které jim byly přečteny před vstoupením do vlaku. Jeden byl armádní rozkaz podepsaný Františkem Josefem a&#160;druhý byl rozkaz arcivévody Josefa Ferdinanda, vrchního velitele východní armády a&#160;skupiny, kteréž oba týkaly se událostí na Dukelském průsmyku dne 3.&#160;dubna 1915, kdy přešly dva batalióny 28.&#160;pluku i&#160;s&#160;důstojníky k&#160;Rusům za zvuků plukovní kapely.</p>
			<p class="MLP-text--0-12 para-style-override-1">Oba rozkazy byly jim přečteny třaslavým hlasem a&#160;zněly v&#160;českém překladu:</p>
			<p class="MLP-dopis-bez1radku--I para-style-override-1">Armádní rozkaz ze dne 17.&#160;dubna 1915:</p>
			<p class="MLP-dopis-bez1radku--I para-style-override-1">Přeplněn bolestí nařizuji, aby c.&#160;k. pěší pluk čís.&#160;28 pro zbabělost a&#160;velezradu byl vymazán z&#160;mého vojska. Plukovní prapor budiž zneuctěnému pluku odebrán a&#160;odevzdán do Vojenského muzea. Dnešním dnem přestává existovat pluk, který otráven mravně z&#160;domova, vytáhl do pole, aby se dopustil velezrady.</p>
			<p class="MLP-dopis-podpis--I para-style-override-3">František Josef I.</p>
			<p class="MLP-dopis-bez1radku--I para-style-override-1">Rozkaz arcivévody Josefa Ferdinanda:</p>
			<p class="MLP-dopis-bez1radku--I para-style-override-1">České trupy během polního tažení zklamaly, zejména v&#160;posledních bojích. Zejména zklamaly při obraně pozic, ve kterých se nalézaly po delší dobu v&#160;zákopech, čehož použil často nepřítel, aby navázal styky a&#160;spojení s&#160;ničemnými živly těchto trup.</p>
			<p class="MLP-dopis--I para-style-override-1">Obyčejně vždy směřovaly pak útoky nepřítele, podporovaného těmito zrádci, proti těm oddílům na frontě, které byly od takových trup obsazeny.</p>
			<p class="MLP-dopis--I para-style-override-1">Často podařilo se nepříteli překvapit naše části a&#160;takřka bez odporu proniknout do našich pozic a&#160;zajmouti značný, velký počet obránců.</p>
			<p class="MLP-dopis--I para-style-override-1">Tisíckrát hanba, potupa i&#160;opovržení těmto bídákům bezectným, kteří dopustili se zrady císaře i&#160;říše a&#160;poskvrňují nejen čest slavných praporů naší slavné a&#160;statečné armády, nýbrž i&#160;čest té národnosti, ku které se hlásí.</p>
			<p class="MLP-dopis--I para-style-override-1">Dřív nebo později zastihne je kulka nebo provaz kata.</p>
			<p class="MLP-dopis--I para-style-override-1">Povinností každého jednotlivého českého vojáka, který má čest v&#160;těle, je, aby označil svému komandantovi takového ničemu, štváče a&#160;zrádce.</p>
			<p class="MLP-dopis--I para-style-override-1">Kdo tak neučiní, je sám takový zrádce a&#160;ničema.</p>
			<p class="MLP-dopis--I para-style-override-1">Tento rozkaz nechť je přečten všemu mužstvu u&#160;českých pluků.</p>
			<p class="MLP-dopis--I para-style-override-1">C.&#160;k. pluk čís.&#160;28 nařízením našeho mocnáře jest již vyškrtnut z&#160;armády a&#160;všichni zajatí přeběhlíci z&#160;pluku splatí svou krví těžkou vinu.</p>
			<p class="MLP-dopis-podpis--I para-style-override-3">Arcivévoda Josef Ferdinand</p>
			<p class="MLP-text para-style-override-1">„To nám to přečtli trochu pozdě,“ řekl Švejk k&#160;Vaňkovi, „velice se divím, že nám to četli až teď, když už císař pán ten befél vydal 17.&#160;dubna. To by mohlo tak vypadat, jako kdyby z&#160;nějakejch důvodů hned nám to nedali přečíst. Já bejt císařem pánem, tak bych si takový odstrkování nedal líbit. Když vydám befél 17.&#160;dubna, tak se taky sedmnáctýho musí číst u&#160;všech regimentů, i&#160;kdyby šídla padala.“</p>
			<p class="MLP-text para-style-override-1">Na druhé straně vagónu proti Vaňkovi seděl kuchař okultista z&#160;důstojnické mináže a&#160;cosi psal. Za ním seděli sluha nadporučíka Lukáše vousatý obr Baloun a&#160;telefonista přidělený k&#160;11.&#160;marškumpačce Chodounský. Baloun přežvykoval kus komisárku a&#160;vykládal uděšeně telefonistovi Chodounskému, že za to nemůže, když v&#160;té tlačenici při nastupování do vlaku nemohl se dostat do štábního vagónu ku svému nadporučíkovi.</p>
			<p class="MLP-text para-style-override-1">Chodounský ho strašil, že teď přestává legrace, že za to bude kulka.</p>
			<p class="MLP-text para-style-override-1">„Kdyby bylo už jednou toho trápení konec,“ bědoval Baloun, „už jednou jsem měl namále na manévrech u&#160;Votic. Tam jsme šli vo hladu a&#160;žízni, a&#160;když k&#160;nám přijel batalionsadjutant, tak jsem vykřik: ‚Dejte nám vodu a&#160;chleba.‘ Von votočil na mne koně a&#160;řek, že kdyby to bylo ve válce, že bych musil vystoupit z&#160;řady a&#160;že by mne dal vodstřelit, a&#160;teď že mne dá zavřít na garnizón, ale měl jsem veliký štěstí, poněvadž když to jel voznámit ke štábu, tak na cestě se mu splašil kůň, von spad a&#160;zlámal si, sláva bohu, vaz.“</p>
			<p class="MLP-text para-style-override-1">Baloun těžce vzdychl a&#160;zakuckal se soustem chleba, a&#160;když se vzpamatoval, žádostivě podíval se na dva vaky nadporučíka Lukáše, které opatroval.</p>
			<p class="MLP-text para-style-override-1">„Fasovali, páni oficíři,“ řekl trudnomyslně, „játrové konzervy a&#160;uherský salám. Takhle kousíček.“</p>
			<p class="MLP-text para-style-override-1">Díval se přitom tak toužebně na ty dva vaky svého nadporučíka jako ode všech opuštěný pejsek, který je hladový jako vlk a&#160;sedí, vdechuje páry z&#160;vařící se uzeniny, u&#160;dveří uzenářského krámu.</p>
			<p class="MLP-text para-style-override-1">„Neškodilo by,“ řekl Chodounský, „kdyby nás někde čekali s&#160;nějakým dobrým obědem. To když jsme my na začátku vojny jeli do Srbska, tak jsme se přežrali na každé stanici, jak nás všude hostili. Z&#160;husích stehýnek jsme vyřezávali špalíčky toho nejlepšího masa a&#160;hráli s&#160;nimi ovčinec na plátech čokolády. V&#160;Oseku v&#160;Charvatsku nám přinesli do vagónu dva páni od veteránů velký kotel pečeného zajíce, a&#160;to už jsme nevydrželi a&#160;vylili jsme jim to všechno na hlavu. Po všech tratích jsme nic jiného nedělali, než blili z&#160;vagónů. Kaprál Matějka v&#160;našem vagóně se tak přecpal, že jsme museli dát mu přes břicho prkno a&#160;skákat po něm, jako když se šlape zelí, a&#160;to mu teprve ulevilo a&#160;šlo to z&#160;něho horem dolem. Když jsme jeli přes Uhry, tak nám házeli do vagónů na každé stanici pečené slepice. Z&#160;těch jsme nic jiného nejedli než mozeček. V&#160;Kapošfalvě házeli nám Maďaři do vagónů celé kusy pečených prasat a&#160;jeden kamarád dostal celou pečenou vepřovou hlavou tak do lebky, že potom toho dárce honil s&#160;überšvunkem přes tři koleje. Zato už v&#160;Bosně jsme ani vodu nedostali. Ale do Bosny, ačkoliv to bylo zakázané, měli jsme různých kořalek, co hrdlo ráčilo, a&#160;vína potoky. Pamatuji se, že na jedné stanici nás nějaké paničky a&#160;slečinky uctívaly pivem a&#160;my jsme se jim do konve s&#160;pivem vymočili, a&#160;ty jely od vagónu!</p>
			<p class="MLP-text para-style-override-1">Všichni jsme byli jako v&#160;mátohách po celou cestu, já neviděl ani na žaludské eso, a&#160;než jsme se nadáli, najednou rozkaz, karty jsme ani nedohráli, a&#160;všechno ven z&#160;vagónů. Nějakej kaprál, už nevím, jak se jmenoval, ten křičel na svoje lidi, aby zpívali: ‚Und die Serben müssen sehen, daß wir Österreicher Sieger, Sieger sind.‘ Ale někdo ho zezadu kop a&#160;on se převalil přes koleje. Potom křik, aby se daly ručnice do pyramid, a&#160;vlak hned otočil a&#160;jel nazpět prázdný, jen, to se ví, jak to v&#160;té panice bývá, odvezl nám s&#160;sebou frpflégung na dva dny. A&#160;jako odtud k&#160;tamhletěm stromům, tam už začaly praskat šrapnely. Přijel z&#160;druhého konce batalionskomandant a&#160;svolal všechny na poradu, a&#160;potom přišel náš obrlajtnant Macek, Čech jako poleno, ale mluvil jen německy, a&#160;povídá, bledý jako křída, že se dál nemůže ject, trať že je vyhozena do povětří v&#160;noci, Srbové že se dostali přes řeku a&#160;jsou nyní na levém křídle. Ale to je ještě daleko od nás. My prý dostaneme posily a&#160;pak je rozsekáme. Nikdo aby se nevzdal, kdyby k&#160;něčemu došlo, Srbové prej zajatcům uřezávají uši, nosy a&#160;vypichují oči. Že nedaleko nás praskají šrapnely, z&#160;toho abychom si nic nedělali. To se prý naše artilérie nastřeluje. Najednou ozvalo se kdesi za horou tatatatatatatata. To prý nastřelují naši mašínengevéry. Potom bylo zleva slyšet kanonádu, my jsme to slyšeli ponejprv a&#160;leželi na břiše, přes nás přelétlo několik granátů a&#160;zapálily nádraží a&#160;z&#160;pravé strany nad námi začaly hvízdat kuličky a&#160;v&#160;dálce bylo slyšet salvy a&#160;rachocení ručnic.</p>
			<p class="MLP-text para-style-override-1">Obrlajtnant Macek poručil rozebrat pyramidy a&#160;ládovat kvéry. Dienstführender šel k&#160;němu a&#160;řekl, že to není vůbec možné, poněvadž nemáme s&#160;sebou žádnou munici, že přece ví dobře, že munici jsme měli fasovat až u&#160;další etapy před pozicí. Před námi že jel vlak s&#160;municí a&#160;ten že už patrně se dostal Srbům do rukou. Obrlajtnant Macek stál chvíli jako ze dřeva a&#160;pak dal rozkaz ‚Bajonett auf,‘ aniž by věděl proč, jen tak ze zoufalství, aby se něco dělalo. Potom jsme zas stáli v&#160;pohotovosti hezkou chvíli, potom zas jsme lezli na pražce, poněvadž objevil se nějaký aeroplán a&#160;šarže řvaly: ‚Alles decken, decken!‘ Pak se objevilo, že je to náš, a&#160;byl také omylem naší artilérií podstřelenej. Tak jsme zas vstali, a&#160;žádný rozkaz, rút! Z&#160;jedné strany hnal se k&#160;nám nějaký kavalerista. Ještě zdaleka křičel: ‚Wo ist Batalionskommando?‘ Batalionskomandant vyjel mu naproti, ten mu podal nějaký list a&#160;zase už odjížděl dál napravo. Batalionskomandant si to po cestě četl, a&#160;pak najednou jako když se zblázní. Vytasil šavli a&#160;letěl k&#160;nám. ‚Alles zurück, alles zurück!‘ řval na důstojníky. ‚Direktion Mulde, einzeln abfallen!‘</p>
			<p class="MLP-text para-style-override-1">A&#160;tu to začalo. Ze všech stran, jako by na to čekali, počali do nás pálit. Po levé straně bylo kukuřičné pole a&#160;to bylo jako jeden čert. My jsme se plížili po čtyrech do údolí, ruksaky nechali na těch zatracených pražcích. Obrlajtnant Macek dostal to ze strany do hlavy a&#160;neřek ani švec. Než jsme utekli do údolí, bylo plno zabitých a&#160;raněných. Ty jsme tam nechali a&#160;běželi jsme až do večera a&#160;krajina byla od našich již před námi jako vymetená. Jen jsme viděli vyrabovaný trén. Až konečně jsme se dostali na stanici, kde už se dostaly nové rozkazy, sednout do vlaku a&#160;ject nazpátek ku štábu, což jsme nemohli vykonat, poněvadž celý štáb padl den předtím do zajetí, o&#160;čemž jsme se dozvěděli až ráno.</p>
			<p class="MLP-text para-style-override-1">Pak jsme byli jako sirotci, žádný o&#160;nás nic nechtěl vědět a&#160;přidali nás k&#160;73.&#160;regimentu, abychom s&#160;ním odstupovali, což jsme s&#160;největší radostí udělali, ale napřed jsme museli mašírovat kupředu asi den, než jsme přišli k&#160;73.&#160;regimentu. Potom jsme…“</p>
			<p class="MLP-text para-style-override-1">Nikdo ho již neposlouchal, neboť Švejk s&#160;Vaňkem hrál tahaný mariáš, kuchař okultista z&#160;důstojnické mináže psal dál obšírné psaní své manželce, která za jeho nepřítomnosti počala vydávat nový teosofický časopis, Baloun dřímal na lavici, a&#160;tak nezbylo telefonistovi Chodounskému než opakovat:</p>
			<p class="MLP-text para-style-override-1">„Ano, na to nezapomenu…“</p>
			<p class="MLP-text para-style-override-1">Zvedl se a&#160;šel kibicovat k&#160;tahanému mariáši.</p>
			<p class="MLP-text para-style-override-1">„Aspoň kdybys mně zapálil fajfku,“ řekl Švejk přátelsky na Chodounského, „když už jdeš kibicovat. Tahaný mariáš je vážnější věc než celá vojna a&#160;než to vaše zatracený dobrodružství na srbský hranici.&#160;– Takovou blbost udělám, měl bych se fackovat. Že jsem ještě chvíli nepočkal s&#160;tím králem, zrovna teď mně přišel filek. Já hovado.“</p>
			<p class="MLP-text--0-12 para-style-override-1">Kuchař okultista mezitím dokončil své psaní a&#160;přečítal si ho zřejmě uspokojen, jak to pěkně složil kvůli vojenské cenzuře.</p>
			<p class="MLP-dopis-bez1radku--I para-style-override-1">Drahá ženo!</p>
			<p class="MLP-dopis-bez1radku--I para-style-override-1">Až dostaneš tyto řádky, budu se nalézati již po několik dní ve vlaku, poněvadž odjíždíme na frontu. Netěší mě to příliš, poněvadž ve vlaku musím zahálet a&#160;nemohu být prospěšným, neboť se nevaří v&#160;naší důstojnické kuchyni a&#160;jídlo se dostane na staničních etapách. Rád bych býval našim pánům důstojníkům uvařil mezi jízdou Maďarskem segedinský guláš, ale sklaplo mně. Snad až přijedeme do Haliče, budu mít příležitost uvařit šoule, pravé haličské, husu dušenou v&#160;kroupách nebo v&#160;rýži. Věř mně, drahá Helenko, že se opravdu snažím co nejvíce zpříjemnit našim pánům důstojníkům jich starosti a&#160;námahy. Byl jsem od pluku přeložen k&#160;maršbataliónu, což bylo mým nej­vroucnějším přáním, abych mohl, byť i&#160;ze skromných prostředků, důstojnickou polní kuchyni na frontě uvésti v&#160;nejlepší koleje. Pamatuješ se, drahá Helenko, žes mně při narukování k&#160;pluku přála, abych dostal hodné představené. Tvé přání se splnilo, a&#160;nejenže si ani v&#160;nejmenším nemohu naříkat, naopak všichni páni důstojníci jsou našimi pravými přáteli, a&#160;zejména ke mně se chovají jako otec. Co nejdříve Ti oznámím číslo naší polní pošty…</p>
			<p class="MLP-text--12-0 para-style-override-1">Toto psaní bylo vynuceno okolnostmi, když kuchař okultista nadobro si rozlil ocet s&#160;plukovníkem Schrödrem, který mu dosud držel palec, ale na kterého se při večeři na rozloučenou s&#160;důstojníky maršbataliónu opět, nešťastnou náhodou, nedostala porce rolované telecí ledviny, a&#160;plukovník Schröder ho poslal s&#160;marškumpačkou do pole, svěřiv důstojnickou kuchyni pluku nějakému nešťastnému učiteli z&#160;ústavu slepců na Klárově.</p>
			<p class="MLP-text para-style-override-1">Kuchař okultista přelétl ještě jednou, co napsal a&#160;co se mu zdálo velice diplomatickým, aby se udržel přece jen trochu dál bojiště, poněvadž ať si říká, co kdo chce, přece jen je to ulejvárna i&#160;na frontě.</p>
			<p class="MLP-text para-style-override-1">Napsal sice, když byl ještě v&#160;civilu redaktorem a&#160;majitelem okultistického časopisu pro vědy záhrobní, velkou úvahu, že se nikdo nemá bát smrti, a&#160;úvahu o&#160;stěhování duší.</p>
			<p class="MLP-text para-style-override-1">Přistoupil též dělat kibice k&#160;Švejkovi a&#160;Vaňkovi. Mezi oběma spoluhráči nebylo v&#160;tom okamžiku žádných rozdílů vojenské hodnosti. Nehráli již ve dvou, ale mariáš ve třech s&#160;Chodounským.</p>
			<p class="MLP-text para-style-override-1">Ordonanc Švejk nadával sprostě účetnímu šikovateli Vaňkovi:</p>
			<p class="MLP-text para-style-override-1">„Já se vám divím, že můžete tak blbě hrát. Vidíte přeci, že von hraje betla. Já nemám žádný kule, a&#160;vy neobrátíte vosmičkou a&#160;házíte jako nejpitomější hovado žaludského spodka a&#160;von to, trouba, vyhraje.“</p>
			<p class="MLP-text para-style-override-1">„To je řvaní pro jednoho prohraného betla,“ zněla slušná odpověď účetního šikovatele, „vy sám hrajete jako idiot. Já si mám vycucat z&#160;malíčku kulovou vosmu, když vůbec žádný kule taky nemám, já měl jen vysoký zelený a&#160;žaludy, vy hampejzníku.“</p>
			<p class="MLP-text para-style-override-1">„Tak jste měl hrát, vy chytráku, durcha,“ s&#160;úsměvem řekl Švejk. „To je zrovna tak jako jednou u&#160;Valšů, dole v&#160;restauraci, taky takovej jeden nekňuba měl durcha, ale nehrál ho a&#160;vodložil vždycky ty nejmenší do talónu a&#160;pustil každýho na betla. Ale jaký měl karty! Vod všech barev ty nejvyšší. Jako teď bych z&#160;toho nic neměl, když vy byste hrál durcha, tak taky tenkrát ne, a&#160;nikdo z&#160;nás taky nic, jak to šlo kolem, platili bychom mu furt. Já konečně povídám: ‚Pane Herolde, jsou tak laskav, hrajou durcha a&#160;neblbnou.‘ Ale von se na mne utrh, že může hrát, co chce, abychom drželi hubu, von že má univerzitu. Ale to mu přišlo draze. Hostinský byl známej, číšnice byla s&#160;námi až moc důvěrná, tak jsme to tý patrole všechno vysvětlili, že je všechno v&#160;pořádku. Předně, že je to vod něho sprostý, rušit noční klid voláním patroly, když někde před hospodou sklouzne na náledí a&#160;jede po nose po něm, až ho má rozbitej. Že jsme se ho ani nedotkli, když hrál falešně mariáš, a&#160;když byl vodkrytej, že tak rychle vyběh, až sebou kecnul. Hostinskej i&#160;číšnice nám to potvrdili, že jsme se vůči němu chovali skutečně až moc džentlmensky. Von si taky nic jinýho nezasloužil. Seděl od sedmi hodin večer až do půlnoci při jednom pivě a&#160;sodovce a&#160;hrál si na bůhvíjakýho pána, poněvadž byl univerzitní profesor, a&#160;mariáši rozuměl jako koza petrželi. Tak kdo má teď rozdávat?“</p>
			<p class="MLP-text para-style-override-1">„Zahrejme si kaufcvika,“ navrhl kuchař okultista, „šesták a&#160;dva.“</p>
			<p class="MLP-text para-style-override-1">„To raději nám vypravujte,“ řekl účetní šikovatel Vaněk, „o&#160;stěhování duší, jako jste to vykládal slečně v&#160;kantýně, když jste si rozbil nos.“</p>
			<p class="MLP-text para-style-override-1">„Vo tom stěhování duší jsem už taky slyšel,“ ozval se Švejk. „Já jsem si také jednou umínil před léty, že se, jak se s&#160;vodpuštěním říká, sám budu vzdělávat, abych nezůstal pozadu, a&#160;chodil jsem do čítárny Průmyslové jednoty v&#160;Praze, ale poněvadž jsem byl roztrhanej a&#160;svítily mně díry na zadnici, tak jsem se nemoh vzdělávat, poněvadž mne tam nepustili a&#160;vyvedli ven, poněvadž myslili, že jsem šel krást zimníky. Tak jsem si vzal sváteční šaty a&#160;šel jsem jednou do muzejní knihovny a&#160;vypůjčil jsem si takovou jednu knížku o&#160;tom stěhování duší se svým kamarádem, a&#160;tam jsem se dočetl, že jeden indickej císař se proměnil po smrti v&#160;prase, a&#160;když to prase zapíchli, že se proměnil v&#160;opici, z&#160;opice stal se jezevcem a&#160;z&#160;jezevce ministrem. Potom na vojně jsem se přesvědčil, že něco pravdy na tom musí bejt, poněvadž kdekdo vojáky, když měl nějakou hvězdičku, pojmenoval buď mořskými prasaty, nebo vůbec nějakým zvířecím jménem, a&#160;podle toho by se dalo soudit, že před tisíci léty tyhle sprostí vojáci byli nějakýma slavnejma vojevůdci. Ale když je vojna, tak je takový stěhování duší náramně hloupá věc. Čertví kolik proměn člověk prodělá, než se stane, řekněme, telefonistou, kuchařem nebo infanteristou, a&#160;najednou ho roztrhne granát a&#160;jeho duše vejde do nějakého koně u&#160;artilérie, a&#160;do celý baterie, když jede na nějakou kótu, práskne novej granát a&#160;zabije zas toho koně, do kterýho se ten nebožtík vtělil, a&#160;hned se přestěhuje ta duše do nějaké krávy u&#160;trénu, z&#160;který udělají guláš pro manšaft, a&#160;z&#160;krávy třebas hned se přestěhuje do telefonisty, z&#160;telefonisty…“</p>
			<p class="MLP-text para-style-override-1">„Já se divím,“ řekl telefonista Chodounský, zřejmě uražen, „že zrovna já mám být terčem pitomých vtipů.“</p>
			<p class="MLP-text para-style-override-1">„Není ten Chodounský, co má soukromej detektivní ústav s&#160;tím vokem jako trojice boží, váš příbuznej?“ otázal se nevinně Švejk. „Já mám moc rád soukromý detektivy. Já jsem taky jednou sloužil před léty na vojně s&#160;jedním soukromým detektivem, s&#160;nějakým Stendlerem. Ten měl tak šišatou hlavu, že mu náš feldvébl vždycky říkal, že už viděl moc šišatejch hlav vojenskejch za dvanáct let, ale takovou šišku že si ani v&#160;duchu nepředstavoval. ‚Poslouchají, Stendlere,‘ říkal mu vždycky, ‚kdyby nebyly letos manévry, tak by se vaše šišatá hlava ani na vojnu nehodila, ale takhle se bude alespoň podle vaší šišky artilérie nastřelovat, když přijdem do krajiny, kde nebude žádnej lepší punkt k&#160;orientaci.‘ Ten vod něho zkusil. Někdy, při marši, poslal ho na pět set kroků napřed a&#160;pak poručil: ‚Direktion šišatá hlava.‘</p>
			<p class="MLP-text para-style-override-1">Von měl vůbec ten pan Stendler, i&#160;jako soukromej detektiv, náramnou smůlu. Kolikrát nám v&#160;kantýně o&#160;tom vyprávěl, jaký měl často trápení. Von dostával takový úlohy, jako kupříkladu vypátrat, zdali se manželka nějakýho klienta, který k&#160;nim přišel celej bez sebe, s&#160;jiným nesčuchla, a&#160;jestli už se sčuchla, s&#160;kým se sčuchla, kde a&#160;jak se sčuchla. Nebo zas naopak. Nějaká taková žárlivá ženská chtěla vypátrat, s&#160;kterou se její muž fláká, aby mu mohla doma dělat ještě větší rámus. Von byl vzdělanej člověk, mluvil jen vybraně o&#160;porušení manželský věrnosti a&#160;vždycky div neplakal, když nám vyprávěl, že všichni chtěli, aby zastih ji nebo jeho in flagranti. Jinej by se třebas z&#160;toho těšil, když najde takovej párek in flagranti, a&#160;voči by si moh vykoukat, ale ten pan Stendler, jak nám vyprávěl, byl z&#160;toho celej pryč. Von říkal velice inteligentně, že se už nemoh na ty voplzlý prostopášnosti ani koukat. Nám kolikrát tekly sliny z&#160;huby, jako když pes kaní, když kolem něho nesou vařenou šunku, když nám vyprávěl o&#160;všech těch různejch pozicích, jak ty párky natrefil. Když jsme měli kasárníka, tak nám to vždy kreslil.</p>
			<p class="MLP-text para-style-override-1">‚Takhle jsem,‘ povídá, ‚viděl paní tu a&#160;tu s&#160;tím a&#160;tím pánem…‘ I&#160;adresy nám řek. A&#160;byl takovej smutnej. ‚Těch facek,‘ říkal vždy, ‚co jsem dostal vod vobojích stran; a&#160;to mne tak nemrzelo jako to, že jsem bral úplatky. Na jeden takovej úplatek nezapomenu do smrti. Von nahej, vona nahá. V&#160;hotelu, a&#160;nezarýgrovali se, pitomci! Na divan se nevešli, poněvadž byli voba tlustí, tak laškovali na koberci jako koťata. A&#160;koberec byl celej prošlapanej, zaprášenej a&#160;po něm válely se nedopalky z&#160;cigaret. A&#160;když jsem vešel, tak voba vyskočili, von stál proti mně a&#160;ruku si držel jako fíkovej list. A&#160;vona se otočila zády ke mně a&#160;bylo vidět na kůži, že má vobtisknutej celej vzorek toho mřížkování z&#160;koberce a&#160;na páteři jednu přilepenou hilznu z&#160;cigarety. »Vodpuste,« povídám, »pane Zemku, já jsem soukromej detektiv Stendler, vod Chodounskýho, a&#160;mám ouřední povinnost vás najít in flagranti na základě oznámení vaší paní manželky. Tato dáma, s&#160;kterou zde udržujete nedovolený poměr, jest paní Grotová.« Nikdy jsem v&#160;životě neviděl takovýho klidnýho občana. »Dovolte,« řekl, jako by se to samo sebou rozumělo, »já se obléknu. Vinna je jedině má manželka, která bezdůvodnou žárlivostí svádí mne k&#160;nedovolenýmu poměru, kteráž puzena pouhým podezřením uráží manžela předhůzkami a&#160;mrzkou nedůvěrou. Nezbývá-li však pochybnosti, že hanba nedá se víc zatajit… Kde mám podvlíkačky?« otázal se přitom klidně. »Na posteli.« Zatímco na sebe natahoval podvlékačky, vykládal mně dál: »Jestli hanba se nedá zatajit, tak se řekne rozvod. Ale tím se skvrna příhany nezatají. Vůbec jest rozvod věcí povážlivou,« mluvil dál, oblékaje se, »nejlepší je, když se manželka ozbrojí trpělivostí a&#160;nepodává podnět k&#160;veřejnému pohoršení. Ostatně dělejte, jak chcete, já vás zde nechám s&#160;milostpaní o&#160;samotě.« Paní Grotová vlezla si zatím do postele, pan Zemek mně podal ruku a&#160;odešel.‘</p>
			<p class="MLP-text para-style-override-1">Já už se dobře nepamatuji, jak nám dál vykládal pan Stendler, co všechno potom mluvil, poněvadž von se bavil s&#160;tou paní v&#160;posteli velice inteligentně, že jako manželství není ustanoveno k&#160;tomu, aby každýho zhola přímo vedlo ku štěstí, a&#160;že každého je povinnost v&#160;manželství pokořit chtíč a&#160;tělesnou svou část vytříbit a&#160;oduševnit.</p>
			<p class="MLP-text para-style-override-1">‚A&#160;přitom jsem se,‘ vyprávěl pan Stendler, ‚pomalu začal vodstrojovat, a&#160;když už jsem byl vodstrojenej a&#160;celej zmámenej a&#160;divokej jako jelen v&#160;říji, vešel do pokoje můj dobrej známej Stach, taky soukromej detektiv, z&#160;našeho konkurenčního ústavu pana Sterna, kam se vobrátil pan Grot o&#160;pomoc, co se týká jeho paní, která prý má nějakou známost, a&#160;víc neřek než: »Aha, pan Stendler je in flagranti s&#160;paní Grotovou, gratuluji!« Zavřel zas tiše dveře a&#160;odešel. »Teď už je všechno jedno,« řekla paní Grotová, »nemusíte se tak rychle voblíkat, máte vedle mne dost místa.« »Mně se, milostpaní, právě jedná vo místo,« řekl jsem a&#160;už jsem ani nevěděl, co mluvím, jenom se pamatuji, že jsem něco mluvil o&#160;tom, že panují-li sváry mezi manžely, že tím utrpí taky vychování dítek.‘</p>
			<p class="MLP-text para-style-override-1">Potom ještě nám vyprávěl, jak se rychle voblíkal a&#160;jak vzal roha a&#160;jak si umínil, že to hned řekne svýmu šéfovi panu Chodounskýmu, ale že se šel na to posilnit, a&#160;než přišel, že už to bylo s&#160;křížkem po funuse. Zatím že už tam byl ten Stach z&#160;nařízení svýho šéfa pana Sterna, aby dal ránu panu Chodounskýmu, jaký to má zřízence svýho soukromýho detektivního ústavu, a&#160;ten zas nevěděl vo ničem lepším než poslat rychle pro manželku pana Stendlera, aby si to s&#160;ním spravila sama, když je někam poslán v&#160;úřední povinnosti a&#160;najdou ho z&#160;konkurenčního ústavu in flagranti.</p>
			<p class="MLP-text para-style-override-1">‚Vod tý doby,‘ říkal vždy pan Stendler, když na tohle přišla řeč, ‚mám ještě šišatější palici.‘“</p>
			<p class="MLP-text para-style-override-1">„Tedy hrajeme pět&#160;– deset?“ Hráli.</p>
			<p class="MLP-text para-style-override-1">Vlak zastavil se na stanici Mošon. Byl již večer a&#160;nikoho nepouštěli z&#160;vagónů.</p>
			<p class="MLP-text para-style-override-1">Když se hnuli, ozval se z&#160;jednoho vagónu silný hlas, jako by chtěl přehlušit rachocení vlaku. Nějaký voják z&#160;Kašperských Hor v&#160;nábožné náladě večera opěval hrozným řevem tichou noc, která se blížila k&#160;uherským rovinám:</p>
			<p class="MLP-verse--I---12-12 para-style-override-1">„Gute Nacht! Gute Nacht!<br/>Allen Müden sei’s gebracht.<br/>Neigt der Tag stille zur Ende,<br/>ruhen alle fleiß’gen Hände,<br/>bis der Morgen ist erwacht.<br/>Gute Nacht! Gute Nacht!“</p>
			<p class="MLP-text para-style-override-1">„Halt Maul, du Elender,“ přerušil někdo sentimentálního zpěváka, který umlkl.</p>
			<p class="MLP-text para-style-override-1">Stáhli ho od okna.</p>
			<p class="MLP-text para-style-override-1">Ale pilné ruce neodpočívaly až do rána. Stejně jako všude ve vlaku pod světlem svíček, tak i&#160;zde ve světle malé petrolejové lampy, zavěšené na stěně, hráli dál čapáry a&#160;Švejk, kdykoliv někdo tam spadl při rabování, prohlašoval, že je to nejspravedlivější hra, poněvadž každý může si vyměnit tolik karet, kolik chce.</p>
			<p class="MLP-text para-style-override-1">„Při kaufcviku,“ tvrdil Švejk, „musí se rabovat jenom eso a&#160;sedma, ale pak se můžeš vzdát. Vostatní karty rabovat nemusíš. To už děláš na svoje riziko.“</p>
			<p class="MLP-text para-style-override-1">„Dejme si zdravíčko,“ navrhoval za všeobecného souhlasu Vaněk.</p>
			<p class="MLP-text para-style-override-1">„Červená sedma,“ hlásil Švejk, snímaje karty. „Každý po pětníku a&#160;dává se po čtyrech. Dělejte, ať něco uhrajem.“</p>
			<p class="MLP-text para-style-override-1">A&#160;na tváři všech bylo vidět takovou spokojenost, jako kdyby vojny nebylo a&#160;oni nenalézali se ve vlaku, který je veze k&#160;pozici do velkých krvavých bitev a&#160;masakrů, ale v&#160;nějaké pražské kavárně za hracími stoly.</p>
			<p class="MLP-text para-style-override-1">„To jsem si nemyslel,“ řekl Švejk po jedné partii, „že když jsem šel na nic a&#160;měním všechny čtyry, že dostanu kočičáka (eso). Kampak jste se hrabali na mne s&#160;králem? Přebiju krále natotata.“</p>
			<p class="MLP-text para-style-override-1">A&#160;zatímco zde přebíjeli krále kočičákem, daleko na frontě králové mezi sebou přebíjeli se svými poddanými.</p>
			<p class="MLP-text-bez1radku--12-0 para-style-override-1">Ve štábním vagóně, kde seděli důstojníci pochodového praporu, panovalo ze začátku jízdy podivné ticho. Většina důstojníků byla zahloubána do malé knihy v&#160;plátěné vazbě s&#160;nadpisem „Die Sünden der Väter. Novelle von Ludwig Ganghofer“ a&#160;všichni byli současně zabráni do čtení stránky 161. Hejtman Ságner, bataliónní velitel, stál u&#160;okna, v&#160;ruce držel tutéž knížku, maje ji taktéž otevřenu na stránce 161.</p>
			<p class="MLP-text para-style-override-1">Díval se na krajinu a&#160;přemýšlel, jak vlastně by všem co nejsrozumitelněji vysvětlil, co mají s&#160;tou knihou dělat. Bylo to vlastně nejpřísněji důvěrné.</p>
			<p class="MLP-text para-style-override-1">Důstojníci zatím přemýšleli o&#160;tom, že se plukovník Schröder zbláznil nadobro. Byl sice už dávno potrhlý, ale přec nedalo se očekávat, že ho to chytne tak najednou. Před odjezdem vlaku dal si je zavolat k&#160;poslednímu bešprechungu, při kterém jim sdělil, že každému patří po knize Die Sünden der Väter od Ludvíka Ganghofera, které dal odnésti do bataliónní kanceláře.</p>
			<p class="MLP-text para-style-override-1">„Pánové,“ řekl se strašně tajuplným výrazem, „nezapomeňte nikdy na stránku 161!“ Zahloubáni do té stránky, nemohli si z&#160;toho ničeho vybrat. Že nějaká Marta, na té stránce, přistoupila k&#160;psacímu stolu a&#160;vytáhla odtud nějakou roli a&#160;uvažovala hlasitě, že obecenstvo musí cítit soustrast s&#160;hrdinou role. Potom se ještě objevil na té stránce nějaký Albert, který neustále se snažil mluvit žertovně, což vytrženo z&#160;neznámého děje, který před tím předcházel, zdálo se takovou hovadinou, že nadporučík Lukáš překousl vzteky špičku na cigarety.</p>
			<p class="MLP-text para-style-override-1">„Zbláznil se, dědek,“ myslili si všichni, „s&#160;ním už je konec. Teď ho přeloží do ministerstva vojenství.“</p>
			<p class="MLP-text para-style-override-1">Hejtman Ságner se zvedl od okna, když si to v&#160;hlavě všechno dobře zkomponoval. Neměl přílišného pedagogického nadání, proto mu tak dlouho trvalo, než sestavil si v&#160;hlavě celý plán přednášky o&#160;významu stránky sto šedesáté prvé.</p>
			<p class="MLP-text para-style-override-1">Než začal vykládat, oslovil je „Meine Herren“, jako to dělal dědek plukovník, ačkoliv dřív, ještě než vlezli do vlaku, říkal jim „Kameraden“.</p>
			<p class="MLP-text para-style-override-1">„Also meine Herren…“ A&#160;jal se přednášet, že včera večer dostal od plukovníka instrukce týkající se stránky 161 v&#160;Die Sünden der Väter od Ludvíka Ganghofera.</p>
			<p class="MLP-text para-style-override-1">„Also meine Herren,“ pokračoval slavnostně, „zcela důvěrné informace týkající se nového systému šifrování depeší v&#160;poli.“</p>
			<p class="MLP-text para-style-override-1">Kadet Biegler vytáhl zápisník a&#160;tužku a&#160;řekl neobyčejně přičinlivým tónem:</p>
			<p class="MLP-text para-style-override-1">„Jsem hotov, pane hejtmane.“</p>
			<p class="MLP-text para-style-override-1">Všichni se podívali na toho hlupáka, jehož přičinlivost ve škole jednoročních dobrovolníků hraničila s&#160;blbostí. Šel dobrovolně na vojnu a&#160;vykládal hned při první příležitosti veliteli školy jednoročních dobrovolníků, když se seznamoval s&#160;domácími poměry žáků, že jeho předkové se psali původně Büglerové z&#160;Leutholdů a&#160;že měli v&#160;erbu čapí křídlo s&#160;rybím ocasem.</p>
			<p class="MLP-text para-style-override-1">Od té doby ho pojmenovali po jeho erbu a&#160;„čapí křídlo rybím ocasem“ bylo krutě pronásledováno a&#160;stalo se rázem nesympatickým, poněvadž to nijak nešlo dohromady k&#160;poctivému obchodu jeho otce se zaječími i&#160;králičími kůžemi, ačkoliv ten romantický nadšenec se poctivě přičiňoval, aby sežral celou vojenskou vědu, vynikl pilností a&#160;znalostí nejen všeho, co se mu k&#160;učení předkládalo, nýbrž ještě si sám hlavu zabedňoval čím dál tím více studiem spisů o&#160;vojenském umění a&#160;historii válečnictví, o&#160;čem vždy navazoval rozhovor, dokud nebyl usazen a&#160;zničen. V&#160;důstojnických kruzích považoval sám sebe za rovnocenného s&#160;vyššími šaržemi.</p>
			<p class="MLP-text para-style-override-1">„Sie, Kadett,“ řekl hejtman Ságner, „dokud vám nedovolím mlu­vit, tak mlčte, poněvadž se vás nikdo na nic neptal. Ostatně vy jste zatraceně chytrý voják. Nyní vám předkládám zcela důvěrné informace, a&#160;vy si je zapisujete do svého zápisníku. Při ztrátě notesu očekává vás polní soud.“</p>
			<p class="MLP-text para-style-override-1">Kadet Biegler měl ještě ke všemu ten zlozvyk, že se vždy snažil každého přesvědčit nějakou výmluvou, že to myslí dobře.</p>
			<p class="MLP-text para-style-override-1">„Poslušně hlásím, pane hejtmane,“ odpověděl, „že i&#160;při eventuelní ztrátě zápisníku nikdo nerozluští, co jsem napsal, neboť to stenografuji a&#160;mé zkratky nikdo po mně nepřečte. Užívám anglického systému stenografie.“</p>
			<p class="MLP-text para-style-override-1">Všichni se na něho podívali opovržlivě, hejtman Ságner máchl rukou a&#160;pokračoval ve své přednášce.</p>
			<p class="MLP-text para-style-override-1">„Zmínil jsem se již o&#160;novém způsobu šifrování depeší v&#160;poli, a&#160;jestli vám snad bylo nesrozumitelným, proč právě vám byla odporučena z&#160;novel Ludvíka Ganghofera Die Sünden der Väter str.&#160;161, jest to, pánové, klíč k&#160;nové šifrovací metodě, platné na základě nového nařízení štábu armádního sboru, ku kterému jsme přiděleni. Jak vám známo, je mnoho metod šifrování důležitých sdělení v&#160;poli. Nejnovější, které my používáme, jest číselná metoda doplňovací. Tím také odpadají minulého týdne doručené vám od štábu pluku šifry a&#160;poučení k&#160;jich odšifrování.“</p>
			<p class="MLP-text para-style-override-1">„Erzherzogs Albrechtsystem,“ zamumlal pro sebe snaživý kadet Biegler, „8922&#160;=&#160;R, převzatý z&#160;metody Gronfelda.“</p>
			<p class="MLP-text para-style-override-1">„Nový systém jest velice jednoduchý,“ zněl vagónem hlas hejt­manův. „Osobně obdržel jsem od pana plukovníka druhou knihu i&#160;informace.</p>
			<p class="MLP-text para-style-override-1">Máme-li například dostat rozkaz: ‚Auf der Kote 228, Mas­chinen­gewehrfeuer linksrichten,‘ obdržíme, pánové, tuto depeši: ‚Sache&#160;– mit&#160;– uns&#160;– das&#160;– wir&#160;– aufsehen&#160;– in&#160;– die&#160;– versprachen&#160;– die&#160;– Martha&#160;– dich&#160;– das&#160;– ängstlich&#160;– dann&#160;– wir&#160;– Martha&#160;– wir&#160;– den&#160;– wir&#160;– Dank&#160;– wohl&#160;– Regiekollegium&#160;– Ende&#160;– wir&#160;– versprachen&#160;– wir&#160;– gebessert&#160;– versprachen&#160;– wirklich&#160;– denke&#160;– Idee&#160;– ganz&#160;– herrscht&#160;– Stimme&#160;– letzten.‘ Tedy náramně jednoduché beze všech zbytečných kombinací. Od štábu po telefonu na batalión, batalión po telefonu na kumpanie. Obdržev velitel tuto šifrovanou depeši, rozluští ji tímto způsobem. Vezme Die Sünden der Väter, otevře si str.&#160;161 a&#160;začne seshora hledat na protější straně 160 slovo Sache. Prosím, pánové. Poprvé jest Sache na str.&#160;160 ve větním pořadí 52.&#160;slovem, tedy na protější straně 161 vyhledá se dvaapadesáté písmeno seshora. Všimněte si, že je to <span class="MLP-znak-kurziva-11b">A</span>. Dalším slovem v&#160;depeši je mit. Jest to na stránce 160 ve větním pořadí 7.&#160;slovo, odpovídající 7.&#160;hlásce na stránce 161, písmence <span class="MLP-znak-kurziva-11b">u</span>. Potom přijde uns, to jest, sledujte mě prosím bedlivě, 88.&#160;slovo, odpovídající 88.&#160;písmence na protější 161.&#160;straně, kterou jest <span class="MLP-znak-kurziva-11b">f</span>, a&#160;máme rozluštěno <span class="MLP-znak-kurziva-11b">Auf</span>. A&#160;tak pokračujeme, až zjistíme rozkaz: ‚Na kótě 228 řídit oheň strojních pušek nalevo.‘ Velice důmyslné, pánové, jednoduché a&#160;nemožné rozšifrovat bez klíče: 161.&#160;str., Ludvík Ganghofer: ‚Die Sünden der Väter‘.“</p>
			<p class="MLP-text para-style-override-1">Všichni mlčky prohlíželi si nešťastné stránky a&#160;nějak se nad tím povážlivě zamyslili. Panovalo chvíli ticho, až najednou vykřikl ustaraně kadet Biegler:</p>
			<p class="MLP-text para-style-override-1">„Herr Hauptmann, ich melde gehorsam: Jesus Maria! Es stimmt nicht!“</p>
			<p class="MLP-text para-style-override-1">A&#160;bylo to opravdu velice záhadné.</p>
			<p class="MLP-text para-style-override-1">Ať se namáhali, jak chtěli, nikdo kromě hejtmana Ságnera nenašel na stránce 160 ona slova a&#160;na protější straně 161, kterou začínal klíč, jemu odpovídající písmeny.</p>
			<p class="MLP-text para-style-override-1">„Meine Herren,“ zakoktal hejtman Ságner, když se přesvědčil, že zoufalý výkřik kadeta Bieglera odpovídá pravdě, „co se to jen stalo? V&#160;mém Ganghoferovi ‚Die Sünden der Väter‘ je to, a&#160;ve vašem to není?“</p>
			<p class="MLP-text para-style-override-1">„Dovolte, pane hejtmane,“ ozval se opět kadet Biegler. „Dovoluji si upozornit, že román Ludvíka Ganghofera má dva díly. Račte se prosím přesvědčit na první titulní straně: ‚Roman in zwei Bänden‘. My máme <span class="MLP-znak-kurziva-11b">I.&#160;díl</span> a&#160;vy máte <span class="MLP-znak-kurziva-11b">II.&#160;díl</span>,“ pokračoval důkladný kadet Biegler, „je proto nabíledni, že naše 160. i&#160;161. stránka neodpovídá vaší. My tam máme zcela něco jiného. První slovo rozšifrované depeše má být u&#160;vás <span class="MLP-znak-kurziva-11b">Auf</span>, a&#160;nám vyšlo <span class="MLP-znak-kurziva-11b">Heu</span>!“</p>
			<p class="MLP-text para-style-override-1">Všem bylo nyní zcela jasno, že Biegler není snad přece jen takový hlupák.</p>
			<p class="MLP-text para-style-override-1">„Já mám II.&#160;díl ze štábu brigády,“ řekl hejtman Ságner, „a&#160;patrně se zde jedná o&#160;omyl. Pan plukovník objednal pro vás I.&#160;díl. Dle všeho,“ pokračoval tak, jako by to bylo přesné a&#160;jasné a&#160;on to věděl už dávno předtím, než měl svou přednášku o&#160;velmi jednoduchém způsobu šifrování, „spletli to ve štábu brigády. Neudali pluku, že jde o&#160;II.&#160;díl, a&#160;tak se to stalo.“</p>
			<p class="MLP-text para-style-override-1">Kadet Biegler se mezitím díval vítězně po všech a&#160;poručík Dub pošeptal nadporučíkovi Lukášovi, že to ‚čapí křídlo s&#160;rybím ocasem‘ sjelo Ságnera jaksepatří.</p>
			<p class="MLP-text para-style-override-1">„Podivný případ, pánové,“ ozval se opět hejtman Ságner, jako by chtěl navázat rozmluvu, poněvadž to ticho bylo velice trapné. „V&#160;brigádní kanceláři jsou omezenci.“</p>
			<p class="MLP-text para-style-override-1">„Dovoluji si podotknout,“ ozval se opět neúnavný kadet Biegler, který opět se chtěl pochlubit svými rozumy, „že podobné věci důvěrného, přísně důvěrného rázu neměly by od divize jít kanceláří brigády. Předmět týkající se nejdůvěrnější záležitosti armádního sboru mohl by být oznámen přísně důvěrným oběžníkem jedině velitelům částí divizí i&#160;brigád, pluků. Znám systémy šifer, které byly používány ve válkách o&#160;Sardinii a&#160;Savojsko, v&#160;anglo-francouzské kumpanii u&#160;Sevastopolu, při povstání boxerů v&#160;Číně i&#160;za poslední rusko-japonské války. Systémy tyto byly předávány…“</p>
			<p class="MLP-text para-style-override-1">„Nám starého kozla na tom záleží, kadete Bieglere,“ s&#160;výrazem opovržení a&#160;nelibosti řekl hejtman Ságner; „je jisto, že systém, o&#160;který šla řeč a&#160;který jsem vám vysvětloval, je nejen jeden z&#160;nejlepších, ale můžeme říct nedostižitelných. Všechna oddělení pro protišpionáž našich nepřátelských štábů mohou jíti na hrnec. Kdyby se rozkrájeli, nepřečtou naše šifry. Jest to něco zcela nového. Tyto šifry nemají předchůdce.“</p>
			<p class="MLP-text para-style-override-1">Snaživý kadet Biegler významně zakašlal.</p>
			<p class="MLP-text--0-12 para-style-override-1">„Dovoluji si,“ řekl, „pane hejtmane, upozorniti na knihu Kerick­hoffovu o&#160;vojenském šifrování. Knihu tu může si každý objednat ve vydavatelstvu Vojenského naučného slovníku. Jest tam důkladně popsána, pane hejtmane, metoda, o&#160;které jste nám vypravoval. Vynálezcem jejím je plukovník Kircher, sloužící za Napoleona I. ve vojsku saském. Kircherovo šifrování slovy, pane hejtmane. Každé slovo depeše se vykládá na protější stránce klíče. Metoda ta zdokonalena nadporučíkem Fleissnerem v&#160;knize ‚Handbuch der militärischen Kryptographie‘, kterou si každý může koupit v&#160;nakladatelství Vojenské akademie ve Vídeňském Novém Městě. Prosím, pane hejtmane.“ Kadet Biegler sáhl do ručního kufříku a&#160;vytáhl knížku, o&#160;které mluvil, a&#160;pokračoval: „Fleissner udává týž příklad, prosím račte se všichni přesvědčit. Týž příklad, jak jsme slyšeli:</p>
			<p class="MLP-dopis-bez1radku--I para-style-override-1">Depeše: Auf der Kote 228, Maschinengewehrfeuer linksrichten.</p>
			<p class="MLP-dopis-bez1radku--I para-style-override-1">Klíč: Ludwig Ganghofer: ‚Die Sünden der Väter‘. Zweiter Band.</p>
			<p class="MLP-text--12-0 para-style-override-1">A&#160;podívejte se prosím dále: Šifra ‚Sache mit uns das wir aufsehen in die versprachen die Martha…‘ a&#160;tak dále. Právě jak jsme před chvílí slyšeli.“</p>
			<p class="MLP-text para-style-override-1">Proti tomu se nedalo nic namítat. To usmrkané ‚čapí křídlo s&#160;rybím ocasem‘ mělo pravdu.</p>
			<p class="MLP-text para-style-override-1">Ve štábu armády si někdo z&#160;pánů generálů ulehčil práci. Objevil Fleissnerovu knihu o&#160;vojenském šifrování, a&#160;už to bylo hotovo.</p>
			<p class="MLP-text para-style-override-1">Po celou tu dobu bylo vidět, že nadporučík Lukáš přemáhá jakési divné duševní rozčilení. Kousal se do pysku, chtěl něco říct, ale nakonec počal mluvit o&#160;něčem jiném, než bylo jeho prvním úmyslem.</p>
			<p class="MLP-text para-style-override-1">„Nesmí se to brát tak tragicky,“ řekl s&#160;podivnými rozpaky, „během našeho pobytu v&#160;lágru v&#160;Brucku nad Litavou změnilo se již několik systémů šifrování depeší. Nežli přijedeme na frontu, tak zas budou nové systémy, ale myslím, že v&#160;poli není čas na luštění takových kryptogramů. Než by kdokoliv z&#160;nás rozluštil podobný šifrovaný příklad, dávno už by bylo po kumpanii, bataliónu i&#160;po brigádě. Praktického významu to nemá!“</p>
			<p class="MLP-text para-style-override-1">Hejtman Ságner velice nerad přikývl hlavou.</p>
			<p class="MLP-text para-style-override-1">„V&#160;praxi,“ pravil, „alespoň pokud se týče mých zkušeností ze srbského bojiště, neměl nikdo času na luštění šifer. Neříkám, že by šifry neměly významu při delším pobytu v&#160;zákopech, když se zakopáme a&#160;čekáme. Že se šifry mění, je také pravda.“</p>
			<p class="MLP-text para-style-override-1">Hejtman Ságner ustupoval na celé čáře:</p>
			<p class="MLP-text para-style-override-1">„Velkou část viny na tom, že se dnes od štábů na pozici čím dále tím méně používá šifer, je to, že naše polní telefony nejsou přesné a&#160;nereprodukují, zejména při dělostřeleckém ohni, jasně jednotlivé slabiky. Vy prostě neslyšíte ničeho a&#160;způsobuje to zbytečný chaos.“ Odmlčel se.</p>
			<p class="MLP-text para-style-override-1">„Zmatek je to nejhorší, co může být v&#160;poli, pánové,“ dodal ještě prorocky a&#160;odmlčel se.</p>
			<p class="MLP-text para-style-override-1">„Za chvíli,“ řekl dívaje se oknem, „jsme v&#160;Rábu. Meine Herren! Mužstvo zde dostane po patnácti dekách uherského salámu. Půl hodiny rast.“</p>
			<p class="MLP-text para-style-override-1">Podíval se na maršrútu:</p>
			<p class="MLP-text para-style-override-1">„Ve 4.12 se odjíždí. Ve 3.58 všechno ve vagónech. Tedy vystupuje se po kumpaniích. Jedenáctá a&#160;tak dále. Zugsweise, Direktion Verpflegungsmagazin No&#160;6. Kontrola při vydávání: kadet Biegler.“</p>
			<p class="MLP-text para-style-override-1">Všichni se podívali na kadeta Bieglera s&#160;pohledem: „Budeš mít vojnu, holobrádku.“</p>
			<p class="MLP-text para-style-override-1">Ale snaživý kadet Biegler vytáhl již z&#160;kufříku arch papíru, pravítko, nalinkoval si arch, rozdělil na maršové roty a&#160;tázal se velitelů jednotlivých rot po stavu mužstva, z&#160;kterých žádný to nevěděl nazpaměť a&#160;mohli Bieglerovi dát požadované číslice dle nejasných poznámek ve svých notesích.</p>
			<p class="MLP-text para-style-override-1">Hejtman Ságner mezitím počal ze zoufalství číst nešťastnou knihu „Hříchy otců“, a&#160;když vlak stanul na nádraží v&#160;Rábu, sklapl přečtené stránky a&#160;poznamenal:</p>
			<p class="MLP-text para-style-override-1">„Tenhle Ludwig Ganghofer nepíše špatně.“</p>
			<p class="MLP-text para-style-override-1">Nadporučík Lukáš první vyřítil se ze štábního vagónu a&#160;šel k&#160;vagónu, kde nalézal se Švejk.</p>
			<p class="MLP-text-bez1radku--12-0 para-style-override-1">Švejk i&#160;ostatní již dávno přestali hrát karty a&#160;sluha nadporučíka Lukáše Baloun měl již takový hlad, že se počal bouřit proti vojenské vrchnosti a&#160;vykládat, že ví velice dobře, jak páni oficíři si dávají do mouly. Je to horší, než když byla robota. Dřív že tomu tak na vojně nebylo. To že se ještě, jak jeho dědeček říkává doma na výměnku, oficíři za šestašedesáté války dělili s&#160;vojáky o&#160;slepice a&#160;chleba. Jeho nářku nebylo konce, až konečně Švejk uznal za dobré pochválit stav vojenský za nynější války.</p>
			<p class="MLP-text para-style-override-1">„Ty máš nějakýho mladýho dědečka,“ řekl přívětivě, když dojeli do Rábu, „kerej se dovede pamatovat jen na tu vojnu v&#160;66.&#160;roce. To já znám nějakýho Ronovskýho a&#160;ten měl dědečka, kerej byl v&#160;Itálii ještě za roboty a&#160;sloužil tam svejch dvanáct let a&#160;domů přišel jako kaprál. A&#160;neměl žádnou práci, tak ho vzal, toho dědečka, jeho otec k&#160;sobě do služby. A&#160;tenkrát jednou jeli na robotu svážet pařezy a&#160;jeden takovej pařez, jak nám vykládal ten dědeček, co sloužil u&#160;svýho tatíka, byl jako habán, a&#160;tak s&#160;ním nemohli ani hnout. A&#160;von jako řek: ‚Nechme ho tady, potvoru, kdo se s&#160;ním bude dřít.‘ A&#160;hajnej, který to slyšel, začal křičet a&#160;zdvih hůl, že musí ten pařez naložit. A&#160;ten dědeček toho našeho Ronovskýho neřek nic jiného než: ‚Ty mlacáku jeden, já jsem starej vysloužilej voják.‘ Ale za tejden dostal vobsílku a&#160;musel rukovat zas do Itálie, a&#160;tam byl zas deset let a&#160;psal domů, že toho hajnýho, až se vrátí, bácne po hlavě sekyrou. To bylo jen štěstí, že ten hajnej umřel.“</p>
			<p class="MLP-text para-style-override-1">Ve dveřích vagónu se vtom objevil nadporučík Lukáš.</p>
			<p class="MLP-text para-style-override-1">„Švejku, pojďte sem,“ řekl, „nechte si vaše pitomé výklady a&#160;raději mně pojďte něco vysvětlit.“</p>
			<p class="MLP-text para-style-override-1">„Beze všeho, poslušně hlásím, pane obrlajtnant.“</p>
			<p class="MLP-text para-style-override-1">Nadporučík Lukáš odváděl Švejka a&#160;pohled, kterým ho sledoval, byl velice podezřívavý.</p>
			<p class="MLP-text para-style-override-1">Nadporučík Lukáš během celé přednášky hejtmana Ságnera, která skončila takovým fiaskem, dopracoval se k&#160;jisté detektivní schopnosti, k&#160;čemuž nebylo třeba mnoho obzvláštních kombinací, neboť den před odjezdem hlásil Švejk nadporučíkovi Lukášovi:</p>
			<p class="MLP-text para-style-override-1">„Pane obrlajtnant, na batalióně jsou nějaký knížky pro pány lajtnanty. Vodnes jsem je z&#160;regimentskanclaje.“</p>
			<p class="MLP-text para-style-override-1">Proto když přešli druhé koleje, nadporučík Lukáš přímo se otázal, když zašli za vyhaslou lokomotivu, která čekala již týden na nějaký vlak s&#160;municí:</p>
			<p class="MLP-text para-style-override-1">„Švejku, jak to bylo tenkrát s&#160;těmi knížkami?“</p>
			<p class="MLP-text para-style-override-1">„Poslušně hlásím, pane obrlajtnant, že je to moc dlouhá historie, a&#160;vy se vždy ráčíte rozčilovat, když vám všechno dopodrobna vypravuju. Jako tenkrát, když jste mně chtěl dát ten pohlavek, když jste roztrhal ten přípis týkající se válečné půjčky a&#160;já vám vyprávěl, že jsem čet jednou v&#160;nějakej knížce, že dřív, když byla vojna, tak lidi museli platit z&#160;voken, za každý vokno dvacetník, z&#160;husí taky tolik…“</p>
			<p class="MLP-text para-style-override-1">„Takhle bychom nebyli hotovi, Švejku,“ řekl nadporučík Lukáš, pokračuje ve výslechu, přičemž si předsevzal, že to nejpřísněji důvěrné musí být přirozeně úplně skryto, aby ten holomek Švejk nedělal zas z&#160;toho nějakou potřebu. „Znáte Ganghofera?“</p>
			<p class="MLP-text para-style-override-1">„Čím má bejt?“ otázal se Švejk se zájmem.</p>
			<p class="MLP-text para-style-override-1">„Je to německý spisovatel, vy chlape pitomá,“ odpověděl nadporučík Lukáš.</p>
			<p class="MLP-text para-style-override-1">„Namouduši, pane obrlajtnant,“ řekl Švejk s&#160;výrazem mučed­níka, „já žádnýho německýho spisovatele osobně neznám. Já jsem znal jenom jednoho českýho spisovatele osobně, nějakýho Hájka Ladislava z&#160;Domažlic. Von byl redaktorem <span class="char-style-override-1">Světa zvířat</span> a&#160;já mu jednou prodal takovýho voříška za čistokrevnýho špice. To byl moc veselej pán a&#160;hodnej. Chodil do jedný hospody a&#160;tam čet vždycky svoje povídky, takový smutný, až se všichni řehtali, a&#160;von potom plakal a&#160;platil za všechny v&#160;hospodě a&#160;museli jsme mu zpívat: ‚Domažlická brána pěkně malůvaná, kdo tu bránu malůval, ten panenky milůval… ten huž tady není, huž je zahrabaný…‘“</p>
			<p class="MLP-text para-style-override-1">„Vždyť nejste na divadle, řvete jako operní zpěvák, Švejku,“ ulekaně ozval se nadporučík Lukáš, když Švejk zazpíval poslední větu <span class="MLP-znak-kurziva-11b">Ten huž tady není, huž je zahrabaný.</span> „Na to jsem se vás netázal. Chtěl jsem jen vědět, zdali jste si všiml, že ty knížky, o&#160;kterých jste se vy mně sám zmiňoval, byly od Ganghofera.&#160;– Co je tedy s&#160;těmi knížkami?“ vybouchl zlostně.</p>
			<p class="MLP-text para-style-override-1">„S&#160;těmi, co jsem odnesl z&#160;regimentskanclaje na batalión?“ otázal se Švejk. „Ty byly vopravdu vod toho sepsaný, vo kterým jste se mě ptal, jestli ho neznám, pane obrlajtnant. Já jsem dostal telefonogram přímo z&#160;regimentskanceláře. Voni totiž chtěli ty knížky poslat na batalionskanclaj, ale všichni tam byli pryč i&#160;s&#160;dienstführendrem, poněvadž museli bejt v&#160;kantýně, když se jede na front, a&#160;poněvadž žádnej neví, jestli bude ještě někdy sedět v&#160;kantýně. Voni tedy tam byli, pane obrlajtnant, byli a&#160;pili, nikde po telefonu ani ode všech druhejch marškumpaček nemohli nikoho sehnat, ale poněvadž vy jste mně přikázal, abych zatím byl jako ordonanc u&#160;telefonu, než k&#160;nám přidělí telefonistu Chodounského, tak jsem seděl, čekal, až došla taky na mě řada. Z&#160;regimentskanclaje nadávali, že se nikde nemohou dozvonit, že je telefonogram, aby si maršbatalionskanclaj vyzdvihla v&#160;regimentskanclaj nějaký knížky pro pány oficíry od celého maršbaťáku. Poněvadž vím, pane obrlajtnant, že se na vojně musí jednat rychle, tak jsem telefonoval na regimentskanclaj, že sám ty knížky vyzvednu a&#160;že je odnesu do batalionskanclaje. Tam jsem dostal takový ranec, že jsem to stíží vodtáh k&#160;nám do kumpaniekanclaje, a&#160;prohlídl jsem si ty knížky.</p>
			<p class="MLP-text para-style-override-1">Ale to jsem si pomyslil svoje. Regimentsrechnungsfeldvébl v&#160;regimentskanclaj mně totiž povídal, že podle telefonogramu na regiment už vědí u&#160;bataliónu, co si mají z&#160;těch knížek vybrat, <span class="MLP-znak-kurziva-11b">kerej díl</span>. Voni totiž ty knížky byly <span class="MLP-znak-kurziva-11b">vo dvou dílech</span>. První díl zvlášť, druhej díl zvlášť. Nikdy v&#160;životě jsem se tak tomu nezasmál, poněvadž jsem už v&#160;životě přečet mnoho knih, ale nikdy jsem nezačal číst něco vod druhýho dílu. A&#160;von mně tam ještě jednou říká: ‚Tady máte první díly a&#160;tady máte druhý díly. <span class="MLP-znak-kurziva-11b">Kerej díl</span> si mají číst páni oficíři, to už vědí.‘ Tak jsem si pomyslil, že jsou všichni vožralí, poněvadž když se má kniha číst vod začátku, takovej román, jakej jsem přines, vo těch ‚Sünden der Väter‘, poněvadž znám taky německy, že se musí začít <span class="MLP-znak-kurziva-11b">s&#160;prvním</span> dílem, poněvadž nejsme židi a&#160;nečtem to pozpátku. Proto jsem se taky vás ptal, pane obrlajtnant, po telefonu, když jste se vrátil z&#160;kasina, a&#160;hlásil jsem vám to o&#160;těch knížkách, jestli snad teď na vojně je to převrácený a&#160;jestli se nečtou knihy v&#160;obráceným pořádku, napřed <span class="MLP-znak-kurziva-11b">druhý</span> a&#160;potom teprve <span class="MLP-znak-kurziva-11b">první</span> <span class="MLP-znak-kurziva-11b">díl.</span> A&#160;vy jste mně řek, že jsem vožralý hovado, když ani nevím, že v&#160;otčenáši je napřed ‚Otče náš‘ a&#160;potom teprve ‚amen‘.</p>
			<p class="MLP-text para-style-override-1">Je vám špatně, pane obrlajtnant?“ otázal se se zájmem Švejk, když bledý nadporučík Lukáš zachytil se stupátka k&#160;vodojemu vyhaslé lokomotivy.</p>
			<p class="MLP-text para-style-override-1">V&#160;jeho bledé tváři nejevil se žádný výraz zlosti. Bylo to něco zoufale beznadějného.</p>
			<p class="MLP-text para-style-override-1">„Dál, dál, Švejku, už je to jedno, už je dobře…“</p>
			<p class="MLP-text para-style-override-1">„Já jsem byl, jak povídám,“ zněl na opuštěné koleji měkký hlas Švejkův, „taky téhož mínění. Jednou jsem koupil krvák vo Róžovi Šavaňů z&#160;Bakonskýho lesa a&#160;scházel tam první díl, tak jsem se musel dohadovat vo tom začátku, a&#160;ani v&#160;takovej raubířskej historii se neobejdete bez prvního dílu. Tak mně bylo úplně jasný, že je to vlastně zbytečný, kdyby páni oficíři začli číst napřed druhý díl a&#160;potom první, a&#160;jak by to vypadalo hloupě, kdybych u&#160;bataliónu byl vyřídil to, co říkali v&#160;regimentskanclaj, že páni oficíři už vědí, <span class="MLP-znak-kurziva-11b">kerej díl </span>mají číst. Vono mně to vůbec s&#160;těma knížkama, pane obrlajtnant, připadalo strašně nápadný a&#160;záhadný. Já věděl, že páni oficíři vůbec málo čtou, a&#160;když je vřava válečná…“</p>
			<p class="MLP-text para-style-override-1">„Nechte si blbiny pro sebe, Švejku,“ zasténal nadporučík Lukáš.</p>
			<p class="MLP-text para-style-override-1">„Vždyť já jsem, pane obrlajtnant, se vás taky hned ptal po telefonu, jestli chcete hned voba díly najednou, a&#160;vy jste mně řek, zrovna jako teď, abych si nechal ty blbiny pro sebe, ještě prej se tahat s&#160;nějakejma knihama. A&#160;tu jsem si pomyslil, že když je to vaše mínění, že musejí taky ty vostatní páni tak se na to dívat. Zeptal jsem se taky na to našeho Vaňka, ten má přece už zkušenosti z&#160;fronty. Von povídal, že napřed každej z&#160;pánů oficírů myslel, že je celá vojna nějaká srandička, a&#160;vez si do pole celou bibliotéku jako na letní byt. Dostávali dokonce vod arcikněžen dárkem celý sebraný spisy vod různejch básníků do pole, takže pucflekové se pod tím prohejbali a&#160;proklínali den svýho narození. Povídal Vaněk, že ty knihy nebejvaly vůbec k&#160;potřebě, pokud se tejkalo kouření, neboť byly na moc pěkným papíře, tlustým, a&#160;na latríně že si člověk s&#160;takovejma básněma vodřel, s&#160;dovolením, pane obrlajtnant, celou zadnici. Na čtení nezbejvalo času, poněvadž se muselo pořád prchat, tak se to vodhazovalo, a&#160;potom byl už takovej zvyk, že jakmile bylo slyšet první kanonádu, že pucflek hned vyházel všechny zábavný knížky.</p>
			<p class="MLP-text para-style-override-1">Po tom, co jsem slyšel, chtěl jsem ještě jednou slyšet, pane obrlajtnant, vaše mínění, a&#160;když jsem se vás optal po telefonu, co má být s&#160;těmi knížkami, tak jste řek, že když mně něco vleze do mý blbý palice, tak že nepopustím, dokud nedostanu jednu přes hubu. Tak jsem tedy, pane obrlajtnant, vodnes do batalionskanclaje jenom ty <span class="MLP-znak-kurziva-11b">první díly</span> vod toho románu a&#160;druhej díl jsem nechal zatím v&#160;naší kompaniekanclaji. Měl jsem ten dobrej úmysl, až si páni oficíři přečtou první díl, že pak se jim vydá druhej díl, jako z&#160;knihovny, ale najednou přišlo to, že se jede, a&#160;telefonogram po celém bataliónu, že všechno zbytečný se má dát do regimentsmagacínu. Tak jsem se ještě zeptal pana Vaňka, jestli druhej díl toho románu považuje za něco zbytečnýho, a&#160;von mně řekl, že vod doby těch smutných zkušeností v&#160;Srbsku, v&#160;Haliči a&#160;v&#160;Uhrách se žádný knihy pro zábavu nevozejí na front, a&#160;ty schránky v&#160;městech, aby se sbíraly vodložený noviny pro vojáky, ty že jsou jedině dobrý, poněvadž do novin se dá balit dobře tabák nebo seno, co vojáci kouřejí v&#160;dekunkách. Na batalióně už rozdali ty první díly vod toho románu a&#160;ty druhý díly jsme vodnesli do magacínu.“</p>
			<p class="MLP-text para-style-override-1">Švejk se odmlčel a&#160;hned dodal:</p>
			<p class="MLP-text para-style-override-1">„Tam vám je různejch věcí, v&#160;tom magacíně, pane obrlajtnant, dokonce i&#160;cylindr budějovickýho regenschoriho, jak s&#160;ním narukoval k&#160;regimentu…“</p>
			<p class="MLP-text para-style-override-1">„Já vám něco řeknu, Švejku,“ s&#160;těžkým povzdechem ozval se nadporučík Lukáš, „vy vůbec nejste si vědom dosahu svého jednání. Mně se samotnému už hnusí nadávat vám blbů. Pro vaši blbost není vůbec slova. Když vám řeknu blbe, tak vás nazývám ještě laskavým jménem. Vy jste provedl něco tak hrozného, že ty vaše nejstrašnější zločiny, kterých jste se dopustil za tu dobu, pokud vás znám, jsou proti tomu pravou andělskou hudbou. Kdybyste, Švejku, věděl, co jste udělal… Ale vy se toho nikdy nedozvíte… A&#160;jestli by snad někdy přišla řeč na ty knížky, tak se nevopovažujte kecnout, že já sem vám po telefonu něco říkal, aby se ten druhý díl… Kdyby někdy přišla řeč na to, jak to bylo s&#160;tím prvním a&#160;druhým dílem, nevšímejte si toho. Vy o&#160;ničem nevíte, nic neznáte, na nic se nepamatujete. Ne abyste chtěl mne do něčeho zaplést, vy jeden…“</p>
			<p class="MLP-text para-style-override-1">Nadporučík Lukáš mluvil takovým hlasem, jako by se o&#160;něho pokoušela horečka, a&#160;toho okamžiku, když umlkl, využitkoval Švejk k&#160;nevinné otázce:</p>
			<p class="MLP-text para-style-override-1">„Poslušně hlásím, pane obrlajtnant, za prominutí, proč se nikdy nedozvím, co jsem vyved hroznýho. Já, pane obrlajtnant, jsem se vopovážil na to zeptat jenom kvůli tomu, abych se příště mohl takový věci vystříhat, když se všeobecně povídá, že se vod chyby člověk učí, jako ten slejvač Adamec z&#160;Daňkovky, když se vomylem napil solný kyseliny…“</p>
			<p class="MLP-text para-style-override-1">Nedokončil, poněvadž nadporučík Lukáš přerušil jeho příklad ze života slovy:</p>
			<p class="MLP-text para-style-override-1">„Vy troubo jedna! Vysvětlovat vám nic nebudu. Vlezte si zas do vagónu a&#160;řekněte Balounovi, až bude Budapešť, aby mně přinesl do štábního vagónu nějakou housku a&#160;potom tu játrovou paštiku, kterou mám dole v&#160;kufříku ve staniolu. Potom řeknete Vaňkovi, že je kus mezka. Třikrát jsem ho žádal, aby mně udal přesný stav manšaftu. A&#160;když jsem to dneska potřeboval, tak jsem měl jen starý štand z&#160;minulého týdne.“</p>
			<p class="MLP-text para-style-override-1">„Zum Befehl, Herr Oberleutnant,“ zaštěkal Švejk a&#160;vzdaloval se pomalu k&#160;svému vagónu.</p>
			<p class="MLP-text para-style-override-1">Nadporučík Lukáš prošel se po trati, přičemž si pomyslil:</p>
			<p class="MLP-text para-style-override-1">„Měl jsem mu přece dát pár facek, a&#160;zatím se s&#160;ním bavím jako s&#160;nějakým kamarádem.“</p>
			<p class="MLP-text para-style-override-1">Švejk lezl vážně do svého vagónu. Měl sám před sebou úctu. To se každý den nestane, aby provedl něco tak hrozného, že se nikdy nesmí dozvědít, co to bylo.</p>
			<p class="MLP-text-bez1radku--12-0 para-style-override-1">„Pane rechnungsfeldvébl,“ řekl Švejk, když seděl na svém místě, „pan obrlajtnant Lukáš zdá se mně dnes být ve velmi dobrý náladě. Dává vám po mně vzkazovat, že jste mezek kvůli tomu, že už třikrát vás žádal, abyste mu udal pravý stav manšaftu.“</p>
			<p class="MLP-text para-style-override-1">„Hergot,“ dopálil se Vaněk, „já těm cuksfírům zasolím. Copak já za to mohu, že každej takovej obejda cuksfíra dělá si, co chce, a&#160;neposílá mně štand cuku. Mám si štand vycucat z&#160;malíčku? To jsou poměry u&#160;naší kumpačky. To se může stát jenom u&#160;jedenácté marškumpačky. Ale já to tušil, já to věděl. Já o&#160;tom ani minutu nepochyboval, že jsou u&#160;nás nepořádky. Jeden den schází u&#160;kuchyně čtyry porce, druhý den zas přebývají tři. Kdyby mně ti lotři alespoň oznámili, jestli někdo není ve špitále. Ještě minulý měsíc ved jsem nějakého Nikodéma, a&#160;teprve při lénunku jsem se dozvěděl, že ten Nikodém zemřel v&#160;Budějovicích v&#160;nemocnici na rychlé souchotiny. A&#160;pořád se na něho fasovalo. Mundúr jsme na něho vyfasovali, ale je u&#160;boha, kam se to podělo. Potom mně ještě pan obrlajtnant řekne, že jsem mezek, když on sám nedovede dohlédnout na pořádek u&#160;své kumpanie.“</p>
			<p class="MLP-text para-style-override-1">Účetní šikovatel Vaněk chodil rozčileně po vagóně:</p>
			<p class="MLP-text para-style-override-1">„Já být kompaniekomandantem! To by všechno muselo klapat. O&#160;každém maníkovi bych měl přehled. Šarže by mně musely dvakrát denně podávat štand. Ale když šarže nejsou k&#160;ničemu. A&#160;nejhorší je u&#160;nás ten cuksfíra Zyka. Samý žert, samá anekdota, ale když mu oznamují, že je Kolařík odkomandován z&#160;jeho cuku k&#160;trénu, hlásí mně druhý den zas týž samý štand, jako by Kolařík dál se válel u&#160;kumpanie a&#160;u&#160;jeho cuku. A&#160;když se to má opakovat denně a&#160;potom ještě o&#160;mně říct, že sem mezek… Takhle si pan obrlajtnant nezíská přátele. Rechnungsfeldvébl u&#160;kumpanie není žádný frajtr, s&#160;kterým si každý může vytřít…“</p>
			<p class="MLP-text para-style-override-1">Baloun, který poslouchal s&#160;otevřenou hubou, pronesl nyní za Vaňka sám to pěkné slovo, které Vaněk nedořekl, čímž chtěl snad se také vmíchat do rozhovoru.</p>
			<p class="MLP-text para-style-override-1">„Vy tam kušujte,“ řekl rozčilený účetní šikovatel.</p>
			<p class="MLP-text para-style-override-1">„Poslyš, Baloune,“ ozval se Švejk, „tobě mám vyřídit, abys panu obrlajtnantovi, až přijedeme do Pešti, přines do vagónu nějakou housku a&#160;tu játrovou paštiku, co má pan obrlajtnant dole v&#160;kufříku ve staniolu.“</p>
			<p class="MLP-text para-style-override-1">Obr Baloun svěsil zoufale své dlouhé ruce šimpanze, prohnul hřbet a&#160;setrval v&#160;té pozici hezkou chvíli.</p>
			<p class="MLP-text para-style-override-1">„Nemám,“ řekl tichým zoufalým hlasem, dívaje se na špinavou podlahu vagónu. „Nemám,“ opakoval úryvkovitě, „já jsem myslel… Já ji před odjezdem rozbalil… Já jsem k&#160;ní čichnul… jestli není zkažená…&#160;– Já ji vochutnal,“ zvolal s&#160;takovým upřímným zoufalstvím, že všem bylo úplně jasno.</p>
			<p class="MLP-text para-style-override-1">„Sežral jste ji i&#160;se staniolem,“ zastavil se před Balounem účetní šikovatel Vaněk, jsa tomu povděčen, že nemusí dál zastávat svůj názor, že není sám mezek, jak mu dal vzkázat nadporučík, ale že příčina neznámého kolísajícího štandu X má hlubší základy v&#160;jiných mezcích, a&#160;že nyní rozhovor se přesunul a&#160;točí se kolem nenažraného Balouna, kolem nové tragické události. Vaněk dostal takovou chuť Balounovi říct něco nepříjemně mravoučného, když vtom ho předešel kuchař okultista Jurajda, který odložil svou zamilovanou knížku, překlad staroindických súter Pragnâ-Paramita, a&#160;obrátil se na zdrceného Balouna, který se ještě více shrbil pod tíhou osudu:</p>
			<p class="MLP-text para-style-override-1">„Vy, Baloune, máte bdíti sám nad sebou samým, abyste neztratil důvěru v&#160;sebe samotného i&#160;důvěru v&#160;osud. Nemáte připisovat sobě na svůj účet to, co je zásluhou jiných. Kdykoliv se octnete před podobným problémem, který jste sežral, vždy se ptejte samého sebe: ‚V&#160;jakém poměru jest ke mně játrová paštika?‘“</p>
			<p class="MLP-text para-style-override-1">Švejk uznal za vhodné doplnit tuto úvahu praktickým příkladem:</p>
			<p class="MLP-text para-style-override-1">„Sám jsi mně, Baloune, předešle vykládal, že budou u&#160;vás zabíjet a&#160;udit, a&#160;jen co budeš znát, až budem na místě, číslo polní pošty, že ti hned pošlou kus šunky. Teď si představ, že by tu šunku z&#160;feldpošty poslali k&#160;nám do kumpačky a&#160;my jsme si s&#160;panem rechnungsfeldvéblem každej uřízli kousek, a&#160;vono by nám to zachutnalo, tak ještě kousek, až by to s&#160;tou šunkou dopadlo jako s&#160;jedním mým známým listonošem, nějakým Kozlem. Měl kostižer, tak mu napřed uřízli nohu pod kotník, potom pod koleno, potom stehno, a&#160;kdyby byl včas neumřel, byli by ho vořezali celýho jako prasklou tužku. Představ si tedy, Baloune, že bychom ti byli tu šunku tak sežrali, jako ty jsi panu obrlajtnantovi zblafnul játrovou paštiku.“</p>
			<p class="MLP-text para-style-override-1">Obr Baloun podíval se na všechny smutně.</p>
			<p class="MLP-text para-style-override-1">„Jedině mým přičiněním a&#160;zásluhou,“ řekl účetní šikovatel Ba­lounovi, „zůstal jste buršem u&#160;pana obrlajtnanta. Měl jste být přeložen k&#160;sanitě a&#160;odnášet raněné z&#160;gefechtu. Pod Duklou šli od nás saniteráci třikrát za sebou pro jednoho raněného fénricha, který dostal bauchšus před dráthindrnisama, a&#160;všichni tam zůstali, samý kopfšus. Teprve čtvrtý pár ho přines, ale než ho odnesli na hilfsplac, byl fénrich nebožtíkem.“</p>
			<p class="MLP-text para-style-override-1">Baloun se již nezdržel a&#160;hlasitě zavzlykal.</p>
			<p class="MLP-text para-style-override-1">„Že se nestydíš,“ opovržlivě řekl Švejk, „to jseš voják…“</p>
			<p class="MLP-text para-style-override-1">„Dyž já nejsem pro vojnu dělanej,“ zahořekoval Baloun, „já jsem pravda nenažranej, nedožranej, poněvadž jsem vytrženej z&#160;pořádnýho života. Vono je to u&#160;nás v&#160;rodu. Nebožtík tatínek, ten se sázel v&#160;Protivíně v&#160;hospodě, že sní na posezení padesát buřtů a&#160;dva bochníky chleba, a&#160;vyhrál to. Já jsem jednou vo sázku sněd čtyry husy a&#160;dvě mísy knedlíků se zelím. Doma si vzpomenu po obědě, že bych chtěl ještě něco zakusit. Jdu do komory, uříznu si kus masa, pošlu si pro džbán piva a&#160;splivnu dvě kila uzenýho. Měl jsem doma starýho čeledína Vomela a&#160;ten mě vždycky napomínal, abych jen tak nepejchnul, necpal se, že von pamatuje, jak mu jeho dědeček vypravoval dávno vo jednom takovým nedožerovi. A&#160;potom když byla nějaká vojna, že se nerodilo nic po celejch osum let a&#160;že pekli chleba ze slámy a&#160;z&#160;toho, co zůstalo z&#160;lněnýho semene; a&#160;to byl svátek, když mohli do mlíka nadrobit trochu tvarohu, když nebylo chleba. A&#160;von ten sedlák, hned jak nastala ta bída, za tejden umřel, poněvadž ten jeho žaludek nebyl zvyklej na takovou selskou bídu…“</p>
			<p class="MLP-text para-style-override-1">Baloun zvedl svůj zarmoucený obličej:</p>
			<p class="MLP-text para-style-override-1">„Ale já si myslím, že pánbůh lidi potrestá, a&#160;přeci nevopustí.“</p>
			<p class="MLP-text para-style-override-1">„Pánbůh nedojedy přived na svět a&#160;pánbůh se vo ně postará,“ poznamenal Švejk, „jednou užs byl uvázanej a&#160;teď bys zasloužil, aby tě poslali do první linie; když já jsem byl buršem u&#160;pana obrlajtnanta, tak se mohl na mne ve všem spolehnout a&#160;ani ho nikdy nenapadlo, že bych mu byl něco sežral.</p>
			<p class="MLP-text para-style-override-1">Když se něco fasovalo zvláštního, tak mně vždycky řek: ‚Nechte si to, Švejku,‘ nebo: ‚A&#160;co, já o&#160;to tolik nestojím, dejte sem kousek a&#160;s&#160;ostatním si dělejte, co chcete.‘ A&#160;když jsme byli v&#160;Praze a&#160;on mne poslal někdy pro oběd do restaurace, tak aby si snad nemyslil, že mu nesu malou porci, poněvadž jsem polovičku na cestě sežral, sám jsem ze svých posledních peněz, když se mně zdála být porce malou, přikoupil ještě jednu, aby se pan obrlajtnant najed a&#160;vo mně si nic špatnýho nemyslel. Až takhle jednou na to přišel. Musel jsem mu vždycky nosit z&#160;restaurace jídelní lístek a&#160;on si vybral. Tak si vybral ten den nadívané holoubě. Já jsem si myslel, když mně dali půlku, že by si snad mohl pan obrlajtnant myslet, že jsem mu druhou půlku sežral, tak jsem ještě jednu porci koupil ze svýho a&#160;přines takovou nádhernou porci, že pan obrlajtnant Šeba, který ten den sháněl oběd a&#160;přišel právě před polednem na návštěvu k&#160;<span class="MLP-znak-kurziva-11b">mýmu</span> obrlajtnantovi, se taky najed.</p>
			<p class="MLP-text para-style-override-1">Ale když se najed, povídá: ‚Tohle mně neříkej, že je to jedna porce. Na celým světě nedostaneš na menu celý nadívaný holoubě. Když seženu dneska peníze, tak si pošlu do tý tvý restaurace pro oběd. Řekni to upřímně, že je to dvojnásobná porce.‘ Pan obrlajtnant se mě zeptal před ním, abych dosvědčil, že dal mně peníze jen na jednoduchou porci, poněvadž nevěděl, že přijde. Odpověděl jsem, že mně dal peníze na vobyčejný oběd. ‚Tak vidíš,‘ řekl můj obrlajtnant, ‚tohle ještě nic není. Předešle mně přines Švejk dvě husí stehna k&#160;obědu. Tedy si představ: polívka s&#160;nudlema, hovězí maso se sardelovou omáčkou, dvě husí stehna, knedlíků a&#160;zelí do stropu a&#160;palačinky!‘“</p>
			<p class="MLP-text para-style-override-1">„C-c ta-ta,“ mlaskl Baloun.</p>
			<p class="MLP-text para-style-override-1">Švejk pokračoval:</p>
			<p class="MLP-text para-style-override-1">„To byl kámen ourazu. Pan obrlajtnant Šeba poslal skutečně druhýho dne svýho pucfleka pro oběd do tý naší restaurace, a&#160;von mu přines jako příkrm takovou malinkou hromádečku pilafu ze slepice, jako když se šestinedělní děťátko vykaká do peřinky, tak asi na dvě lžičky. A&#160;pan obrlajtnant Šeba na něho, že polovici sežral. A&#160;von, že je nevinnej. A&#160;pan obrlajtnant Šeba mu dal přes hubu a&#160;dával mne za příklad. Já že nosím porce panu obrlajtnantovi Lukášovi. A&#160;tak ten nevinnej zfackovanej voják se druhej den v&#160;restauraci, když šel pro oběd, na všechno vyptal, řek to svýmu pánovi, ten zas mýmu obrlajtnantovi. Sedím já večer za novinama a&#160;čtu si zprávy nepřátelskejch štábů z&#160;bojiště, když můj pan obrlajtnant vešel, celej bledej, a&#160;hned přímo na mne uhodil, abych mu řek, kolik těch dvojnásobnejch porcí jsem v&#160;restauraci platil, že ví všechno, že mně vůbec žádný zapírání nepomůže, že už dávno ví o&#160;tom, že jsem blbec, ale že byl bych blázen, to že mu nenapadlo. Udělal jsem prej mu takovou vostudu, že má největší chuť zastřelit napřed mě a&#160;potom sebe. ‚Pane obrlajtnant,‘ řekl jsem mu, ‚když jste mě přijímal, ten první den jste o&#160;tom mluvil, že každej pucflek je zloděj a&#160;podlej chlap. A&#160;když v&#160;tej restauraci dávali vopravdu tak malinký porce příkrmu, tak byste si bejval moh pomyslit, že jsem vopravdu taky jeden z&#160;takovejch podlejch chlapů, že jsem vám to sežral…‘“</p>
			<p class="MLP-text para-style-override-1">„Můj bože na nebi,“ zašeptal Baloun a&#160;shýbl se pro kufřík nadporučíka Lukáše a&#160;odcházel s&#160;ním dozadu.</p>
			<p class="MLP-text para-style-override-1">„Potom se nadporučík Lukáš,“ pokračoval Švejk, „počal šacovat po všech kapsách, a&#160;když to bylo marný, sáhl si do vesty a&#160;dal mně své stříbrné hodinky. Byl takovej pohnutej. ‚Až dostanu gáži, Švejku,‘ řekl, ‚tak mně sepište, kolik jsem vám dlužen… Tyhle hodinky si nechte zvlášť. A&#160;podruhý neblázněte.‘ Potom jednou udeřila na nás voba taková bída, že ty hodinky jsem musel vodnest do zastavárny…“</p>
			<p class="MLP-text para-style-override-1">„Copak tam děláte vzadu, Baloune?“ otázal se vtom účetní šikovatel Vaněk.</p>
			<p class="MLP-text para-style-override-1">Místo odpovědi se nešťastný Baloun zakuckal. Otevřel si totiž kufřík nadporučíka Lukáše a&#160;cpal se jeho poslední houskou…</p>
			<p class="MLP-text-bez1radku--12-0 para-style-override-1">Nádražím bez zastávky projel jiný vojenský vlak odshora obsazený deutschmajstry, které posílali na srbský front. Ještě se nevzpamatovali ze svého nadšení při loučení s&#160;Vídní a&#160;řvali bez oddechu od Vídně až sem:</p>
			<p class="MLP-verse--I---12-12 para-style-override-1">„Prinz Eugenius, der edle Ritter,<br/>wollt dem Kaiser wiedrum kriegen<br/>Stadt und Festung Belegrad.<br/>Er ließ schlagen einen Brucken,<br/>daß man kunnt’ hinüberrucken<br/>mit der Armee wohl für die Stadt.“</p>
			<p class="MLP-text para-style-override-1">Nějaký kaprál s&#160;výbojně nakrouceným knírem, nahýbaje se ven, opřen jsa lokty o&#160;mužstvo, které klátilo ven z&#160;vagónu vystrčenýma nohama, dával takt a&#160;hulákal na celé kolo:</p>
			<p class="MLP-verse--I---12-12 para-style-override-1">„Als der Brucken war geschlagen,<br/>daß man kunnt’ mit Stuck und Wagen<br/>frei passier’n den Donaufluß,<br/>bei Semlin schlug man das Lager,<br/>alle Serben zu verjagen…“</p>
			<p class="MLP-text-bez1radku para-style-override-1">Vtom však ztratil rovnováhu a&#160;vylítl z&#160;vagónu a&#160;plnou silou narazil v&#160;letu břichem na páku u&#160;výhybky, na které zůstal nabodnut viset, zatímco vlak jel dál a&#160;v&#160;zadních vagónech zpívali zase jinou.</p>
			<p class="MLP-verse--I---12-12 para-style-override-1">„Graf Radetzky, edler Degen<br/>schwur’s des Kaisers Feind zu fegen<br/>aus der falschen Lombardei.<br/>In Verona langes Hoffen,<br/>als mehr Truppen eingetroffen,<br/>fühlt und rührt der Held sich frei…“</p>
			<p class="MLP-text para-style-override-1">Nabodnutý na hloupou výhybku, bojechtivý kaprál byl již mrtev a&#160;netrvalo dlouho, stál již u&#160;něho na stráži s&#160;bajonetem nějaký mladičký vojáček z&#160;mužstva nádražního velitelství, který pojímal svou úlohu velice vážně. Stál vzpřímen u&#160;výhybky a&#160;tvářil se tak vítězoslavně, jako by to bylo jeho dílo naražení kaprála na výhybku.</p>
			<p class="MLP-text para-style-override-1">Poněvadž byl Maďar, řval po celých kolejích, když přicházeli sem se dívat z&#160;ešalonu bataliónu 91.&#160;pluku:</p>
			<p class="MLP-text para-style-override-1">„Nem szabad Nem szabad! Komision militär nem szabad!“</p>
			<p class="MLP-text para-style-override-1">„Má už to vodbytý,“ řekl dobrý voják Švejk, který byl také mezi zvědavci, „a&#160;má to tu výhodu, že když už má kus železa v&#160;břiše, alespoň ví všichni, kde byl pohřbenej. Je to zrovna na dráze, a&#160;nemusejí jeho hrob shánět po všech bojištích.&#160;– Nabod se akorát,“ řekl ještě Švejk znalecky, obcházeje z&#160;druhé strany kaprála, „má střeva v&#160;kalhotech.“</p>
			<p class="MLP-text para-style-override-1">„Nem szabad, nem szabad!“ křičel mladičký maďarský vojáček, „komision militär bahnhof, nem szabad!“</p>
			<p class="MLP-text para-style-override-1">Za Švejkem ozval se přísný hlas:</p>
			<p class="MLP-text para-style-override-1">„Co tady děláte?“</p>
			<p class="MLP-text para-style-override-1">Před ním stál kadet Biegler. Švejk zasalutoval.</p>
			<p class="MLP-text para-style-override-1">„Poslušně hlásím, prohlížíme si nebožtíka, pane kadet.“</p>
			<p class="MLP-text para-style-override-1">„A&#160;co jste zde ved za agitaci? Co tady máte co dělat?“</p>
			<p class="MLP-text para-style-override-1">„Poslušně hlásím, pane kadet,“ s&#160;důstojným klidem odpověděl Švejk, „že jsem nikdy žádnou zaagitaci neved.“</p>
			<p class="MLP-text para-style-override-1">Vzadu za kadetem se dalo několik vojáků do smíchu a&#160;kupředu vystoupil před kadeta účetní šikovatel Vaněk.</p>
			<p class="MLP-text para-style-override-1">„Pane kadet,“ řekl, „pan obrlajtnant poslal sem ordonanc Švejka, aby mu řek, co se stalo. Byl jsem teď u&#160;štábního vagónu a&#160;batalionsordonanc Matušič vás hledá z&#160;nařízení pana batalionskomandanta. Máte hned jít k&#160;panu hejtmanovi Ságnerovi.“</p>
			<p class="MLP-text para-style-override-1">Všechno se rozcházelo do svých vagónů, když za chvíli ozval se signál k&#160;vstoupení do vagónů.</p>
			<p class="MLP-text para-style-override-1">Vaněk jda se Švejkem, řekl:</p>
			<p class="MLP-text para-style-override-1">„Když je někde víc lidí, tak si nechte, Švejku, svoje rozumy. Mohlo by vás to mrzet. Mohlo by se stát, když ten kaprál byl od dajčmajstrů, že by se to mohlo vykládat, jako že máte z&#160;toho radost. Ten Biegler je strašný čechožrout.“</p>
			<p class="MLP-text para-style-override-1">„Vždyť já jsem nic neřek,“ odpověděl Švejk tónem, který vylučoval každou pochybnost, „než to, že se ten kaprál nabod akorát, měl střeva v&#160;kalhotech… Von moh…“</p>
			<p class="MLP-text para-style-override-1">„Tak už o&#160;tom, Švejku, přestaňme mluvit.“ A&#160;účetní šikovatel Vaněk si odplivl.</p>
			<p class="MLP-text para-style-override-1">„Vono je to jedno,“ poznamenal ještě Švejk, „mají mu lézt střeva pro císaře pána ven z&#160;břicha zde nebo tam. Von vykonal stejně svou povinnost… Von moh…“</p>
			<p class="MLP-text para-style-override-1">„Podívejte se, Švejku,“ přerušil ho Vaněk, „jak si to zas nese batalionsordonanc Matušič k&#160;štábnímu vagónu. To se divím, že se ještě nenatáh přes koleje.“</p>
			<p class="MLP-text para-style-override-1">Krátce předtím byla mezi hejtmanem Ságnerem a&#160;snaživým kadetem Bieglerem velice ostrá rozmluva.</p>
			<p class="MLP-text para-style-override-1">„Já se vám divím, kadete Bieglere,“ mluvil hejtman Ságner, „proč jste mně hned nepřišel oznámit, že se nefasuje těch patnáct deka uherského salámu. To teprve musím já jít ven sám se přesvědčit, proč se mužstvo vrací od skladiště. A&#160;páni důstojníci také, jako by rozkaz nebyl rozkazem. Řekl jsem přece: ‚Do skladiště zugsweise po kumpanii.‘ To znamenalo, když ve skladišti nic jsme nedostali, že se má také jít zugsweise po kumpanii do vagónů. Vám jsem přikázal, kadete Bieglere, abyste hleděl udržet pořádek, ale vy jste nechal všechno plavat. Byl jste rád, že se nemusíte starat o&#160;počítání porcí salámu, a&#160;šel jste se klidně podívat, jak jsem viděl z&#160;okna, na nabodnutého kaprála od dajčmajstrů. A&#160;když jsem vás potom dal zavolat, tak nemáte nic jiného na práci než ze své kadetské fantazie žvanit o&#160;tom, že jste se šel přesvědčit, zdali se tam u&#160;nabodnutého kaprála nevede nějaká agitace…“</p>
			<p class="MLP-text para-style-override-1">„Poslušně hlásím, že ordonanc od 11.&#160;kumpanie Švejk…“</p>
			<p class="MLP-text para-style-override-1">„Dejte mně pokoj se Švejkem,“ zakřičel hejtman Ságner, „nemyslete si, kadete Bieglere, že budete dělat nějaké intriky proti nadporučíkovi Lukášovi. My jsme tam Švejka poslali… Tak se na mne díváte, jako byste si myslel, že jsem si na vás zased… Ano, zased jsem si na vás, kadete Bieglere… Když neumíte respektovat svého představeného, snažíte se ho blamovat, tak vám udělám takovou vojnu, že vy, kadete Bieglere, si vzpomenete na stanici Ráb… Chvástat se svými teoretickými vědomostmi… Počkejte, až budeme na frontě… Až vám poručím jít na offizierspatrolu přes drátěné překážky… Váš raport? Ani ten raport jste mně nedal, když jste přišel… Ani teoreticky, kadete Bieglere…“</p>
			<p class="MLP-text para-style-override-1">„Poslušně hlásím, pane hejtmane,<span class="char-style-override-2"><a id="footnote-27518-1-backlink" class="footnote-link" href="#footnote-27518-1">1</a></span> že místo patnácti deka uherského salámu obdrželo mužstvo po dvou pohlednicích. Prosím, pane hejtmane…“</p>
			<p class="MLP-text--0-12 para-style-override-1">Kadet Biegler podal veliteli bataliónu dvě z&#160;těch pohlednic, které vydávalo ředitelství Vojenského válečného archívu ve Vídni, kde byl náčelníkem generál pěchoty Wojnowich. Na jedné straně byla karikatura ruského vojáka, ruského mužika se zarostlou bradou, kterého objímá kostlivec. Pod karikaturou byl text:</p>
			<p class="MLP-dopis-bez1radku para-style-override-1">„Der Tag, an dem das perfide Rußland krepieren wird, wird ein Tag der Erlösung für ganze unsere Monarchie sein.“</p>
			<p class="MLP-text--12-0 para-style-override-1">Druhá pohlednice pocházela z&#160;německé říše. Byl to dárek Němců rakousko-uherským vojínům.</p>
			<p class="MLP-text para-style-override-1">Nahoře bylo „Viribus unitis“ a&#160;pod tím obrázek, jak na šibenici visí Sir Edward Grey a&#160;dole pod ním vesele salutují rakouský i&#160;německý voják.</p>
			<p class="MLP-text para-style-override-1">Básnička dole byla vzata z&#160;knížky Greinzovy „Železná pěst“. Žertíčky na naše nepřátele, o&#160;kterých říšské listy psaly, že verše Greinzovy jsou rány karabáčem, přičemž obsahují pravý nezkrocený humor a&#160;nepřekonatelný vtip.</p>
			<p class="MLP-text para-style-override-1">Text pod šibenicí, v&#160;překladě:</p>
			<p class="MLP-verse--I---12-12 para-style-override-1">GREY<br/>Na šibenici v&#160;příjemné výši<br/>měl by se houpat Edward Grey,<br/>je na to již nejvyšší čas,<br/>však třeba upozornit vás,<br/>že žádný dub své nepropůjčil dřevo<br/>k&#160;popravě toho Jidáše.<br/>Na dřevě visí osiky<br/>z&#160;francouzské republiky.</p>
			<p class="MLP-text para-style-override-1">Hejtman Ságner nebyl ještě ani hotov s&#160;přečtením těchto veršů „nezkroceného humoru a&#160;nepřekonatelného vtipu“, když vrazil do štábního vagónu bataliónní ordonanc Matušič.</p>
			<p class="MLP-text para-style-override-1">Byl poslán hejtmanem Ságnerem do telegrafní centrály vojen­ského nádražního velitelství, jestli snad nejsou jiné dispozice, a&#160;přinesl telegram od brigády. Nebylo však třeba sahat k&#160;žádnému klíči šifer. Telegram zněl prostě, nešifrován: „Rasch abkochen, dann Vormarsch nach Sokal.“ Hejtman Ságner povážlivě zakroutil hlavou.</p>
			<p class="MLP-text para-style-override-1">„Poslušně hlásím,“ řekl Matušič, „velitel stanice dá vás prosit k&#160;rozmluvě. Je tam ještě jeden telegram.“</p>
			<p class="MLP-text para-style-override-1">Potom byla mezi velitelem nádraží a&#160;hejtmanem Ságnerem rozmluva velice důvěrného rázu.</p>
			<p class="MLP-text para-style-override-1">První telegram musel být odevzdán, třebas měl obsah velice překvapující, když je batalión na stanici v&#160;Rábu: „Rychle uvařit a&#160;pak pochodem na Sokal.“ Adresován byl nešifrovaně na pochodový batalión 91.&#160;pluku s&#160;kopií na pochodový batalión 75.&#160;pluku, který byl ještě vzadu. Podpis byl správný: Velitel brigády Ritter von Herbert.</p>
			<p class="MLP-text para-style-override-1">„Velmi důvěrné, pane hejtmane,“ řekl tajuplně vojenský velitel nádraží. „Sekrétní telegram od vaší divize. Velitel vaší brigády se zbláznil. Byl odvezen do Vídně, když rozeslal od brigády několik tuctů podobných telegramů na všechny strany. V&#160;Budapešti uvidíte jistě nový telegram. Všecky jeho telegramy patří přirozeně anulovat, ale ještě jsme žádný pokyn v&#160;tom ohledu nedostali. Mám, jak říkám, jedině příkaz od divize, aby nešifrované telegramy nebyly brány v&#160;úvahu. Doručovat je musím, poněvadž v&#160;tom ohledu neobdržel jsem od <span class="MLP-znak-kurziva-11b">svých</span> instancí odpovědi. Prostřednictvím <span class="MLP-znak-kurziva-11b">svých</span> instancí informoval jsem se u&#160;velitelství armádního sboru a&#160;je se mnou zavedeno vyšetřování…</p>
			<p class="MLP-text para-style-override-1">Jsem aktivní důstojník staré ženijní služby,“ dodal, „byl jsem při stavbě naší strategické dráhy v&#160;Haliči…</p>
			<p class="MLP-text para-style-override-1">Pane hejtmane,“ řekl po chvíli, „s&#160;námi starými chlapy od piky jen na front! Dnes je těch civilistů inženýrů od dráhy s&#160;jednoroční zkouškou dobrovolnickou jako psů v&#160;ministerstvu vojenství… Ostatně vy za čtvrt hodiny zas jedete dál… Pamatuji se jenom na to, že jsem jednou v&#160;kadetce v&#160;Praze vám pomáhal na hrazdu jako jeden ze staršího ročníku. Tenkrát jsme oba nesměli ven. Vy jste se pral s&#160;Němci ve třídě?<span class="char-style-override-2"><a id="footnote-27518-2-backlink" class="footnote-link" href="#footnote-27518-2">2</a></span> Tam byl s&#160;vámi také Lukáš. Vy jste bývali spolu nejlepší kamarádi. Když jsme sem dostali telegram se seznamem důstojníků maršbataliónu, kteří projíždějí stanicí, tak jsem si jasně vzpomněl… Je už to hezkých pár let… Kadet Lukáš býval mně tenkrát velice sympatickým…“</p>
			<p class="MLP-text para-style-override-1">Na hejtmana Ságnera celá rozmluva učinila velice trapný dojem. Poznal velice dobře toho, který s&#160;ním mluvil a&#160;který vedl v&#160;kadetce opozici proti rakušáctví, což z&#160;nich později vytloukla snaha po kariéře. Nejvíc mu byla nepříjemnou zmínka o&#160;nadporučíkovi Lukášovi, který byl z&#160;jakéhokoliv důvodu proti němu <span class="MLP-znak-kurziva-11b">všude</span> odstrkován.</p>
			<p class="MLP-text para-style-override-1">„Nadporučík Lukáš,“ řekl důrazně, „je velice dobrým důstojníkem. Kdy jede vlak?“</p>
			<p class="MLP-text para-style-override-1">Velitel nádraží podíval se na hodinky.</p>
			<p class="MLP-text para-style-override-1">„Za šest minut.“</p>
			<p class="MLP-text para-style-override-1">„Jdu,“ řekl Ságner.</p>
			<p class="MLP-text para-style-override-1">„Myslil jsem, že mně něco řeknete, Ságnere.“</p>
			<p class="MLP-text para-style-override-1">„Tedy nazdar!“ odpověděl Ságner<span class="char-style-override-2"><a id="footnote-27518-3-backlink" class="footnote-link" href="#footnote-27518-3">3</a></span> a&#160;vyšel před budovu nádražního velitelství.</p>
			<p class="MLP-text-bez1radku--12-0 para-style-override-1">Když se hejtman Ságner vrátil před odjezdem vlaku do štábního vagónu, našel všecky důstojníky na svém místě. Hráli ve skupinách čapáry (frische viere), jedině kadet Biegler nehrál.</p>
			<p class="MLP-text para-style-override-1">Listoval se spoustou načatých rukopisů o&#160;válečných scénách, neboť chtěl vyniknout nejen na poli válečném, ale i&#160;jako literární fenomén, popisující válečné události. Muž podivných křídel „s&#160;rybím ocasem“ chtěl být vynikajícím válečným spisovatelem. Jeho literární pokusy začínaly mnohoslibnými názvy, ve kterých se sice zrcadlil militarismus té doby, ale které nebyly ještě propracovány, takže na čtvrtkách zůstaly jen názvy prací, které měly vzniknout.</p>
			<p class="MLP-text para-style-override-1">„Charaktery vojínů z&#160;velké války&#160;– Kdo počal válku?&#160;– Politika Rakousko-Uherska a&#160;zrození světové války&#160;– Válečné poznámky&#160;– Rakousko-Uhersko a&#160;světová válka&#160;– Naučení z&#160;války&#160;– Populární přednáška o&#160;vypuknutí války&#160;– Válečně politické úvahy&#160;– Slavný den Rakousko-Uherska&#160;– Slovanský imperialismus a&#160;světová válka&#160;– Dokumenty z&#160;války&#160;– Dokumenty k&#160;dějinám světové války&#160;– Deník o&#160;světové válce&#160;– Denní přehled světové války&#160;– První světová válka&#160;– Naše dynastie ve světové válce&#160;– Národové rakousko-uherského mocnářství ve zbrani&#160;– Světový zápas o&#160;moc&#160;– Mé zkušenosti ve světové válce&#160;– Kronika mého válečného tažení&#160;– Jak bojují nepřátelé Rakousko-Uherska&#160;– Čí je vítězství?&#160;– Naši důstojníci a&#160;naši vojáci&#160;– Pamětihodné činy mých vojáků&#160;– Z&#160;dob velké války&#160;– O&#160;bitevní vřavě&#160;– Kniha rakousko-uherských hrdinů&#160;– Železná brigáda&#160;– Sbírka mých psaní z&#160;fronty&#160;– Hrdinové našeho maršbataliónu&#160;– Příruční kniha pro vojáky v&#160;poli&#160;– Dny bojů a&#160;dny vítězství&#160;– Co jsem viděl a&#160;zkusil v&#160;poli&#160;– V&#160;zákopech&#160;– Důstojník vypravuje…&#160;– Se syny Rakousko-Uherska kupředu!&#160;– Nepřátelské aeroplány a&#160;naše pěchota&#160;– Po bitvě&#160;– Naše dělostřelectvo věrnými syny vlasti&#160;– I&#160;kdyby šli všichni čerti proti nám…&#160;– Válka obranná a&#160;útočná&#160;– Krev a&#160;železo&#160;– Vítězství, nebo smrt&#160;– Naši hrdinové v&#160;zajetí.“</p>
			<p class="MLP-text para-style-override-1">Když hejtman Ságner přistoupil ke kadetovi Bieglerovi a&#160;prohlédl si všechno, optal se, proč to udělal a&#160;co tím myslí.</p>
			<p class="MLP-text para-style-override-1">Kadet Biegler odpověděl s&#160;opravdovým nadšením, že každý ten nadpis znamená knihu, kterou sepíše. Kolik nadpisů, tolik knih.</p>
			<p class="MLP-text para-style-override-1">„Přál bych si, když padnu v&#160;boji, aby po mně zůstala památka, pane hejtmane. Mým vzorem je německý profesor Udo Kraft. Narodil se roku 1870, nyní ve světové válce přihlásil se dobrovolně a&#160;padl 22.&#160;srpna 1914 v&#160;Anloy. Před svou smrtí vydal knihu ‚Sebevýchova pro smrt za císaře‘.“<span class="char-style-override-2"><a id="footnote-27518-4-backlink" class="footnote-link" href="#footnote-27518-4">4</a></span></p>
			<p class="MLP-text para-style-override-1">Hejtman Ságner odvedl kadeta Bieglera k&#160;oknu.</p>
			<p class="MLP-text para-style-override-1">„Ukažte, co ještě máte, kadete Bieglere, mne strašně zajímá vaše činnost,“ s&#160;ironií řekl hejtman Ságner, „jaký sešitek zastrčil jste za blůzu?“</p>
			<p class="MLP-text para-style-override-1">„To nic není, pane hejtmane,“ s&#160;dětským uzarděním odpověděl kadet Biegler, „račte se prosím přesvědčit.“</p>
			<p class="MLP-text--0-12 para-style-override-1">Sešitek měl nadpis:</p>
			<p class="MLP-text-uprostred--I para-style-override-1">Schémata vynikajících a&#160;slavných bitev<br/>vojsk rakousko-uherské armády,<br/>sestavená dle historických studií<br/>c. k. důstojníkem Adolfem Bieglerem.<br/>Poznámkami a&#160;vysvětlivkami opatřil<br/>c.&#160;k. důstojník Adolf Biegler.</p>
			<p class="MLP-text--12-0 para-style-override-1">Schémata byla strašně jednoduchá.</p>
			<p class="MLP-text para-style-override-1">Od bitvy u&#160;Nördlingen 6.&#160;září 1634 přes bitvu u&#160;Zenty 11.&#160;září 1697, u&#160;Caldiera 31.&#160;října 1805, přes bitvu u&#160;Ašprů 22. května 1809 a&#160;bitvu národů u&#160;Lipska v&#160;1813, přes St.&#160;Lucii v&#160;květnu 1848 a&#160;bitvu u&#160;Trutnova 27.&#160;června 1866 až po dobytí Sarajeva 19.&#160;srpna 1878.</p>
			<p class="MLP-text para-style-override-1">V&#160;schématech a&#160;nákresech plánů těch bitev nic se neměnilo. Všude nakreslil kadet Biegler obdélníčky na jedné straně prázdné, kdežto nepřítele znázorňovaly vyčárkované. Na obou stranách bylo levé křídlo, centr a&#160;pravé křídlo. Potom vzadu rezervy a&#160;šipky sem a&#160;tam. Bitva u&#160;Nördlingen stejně jako bitva u&#160;Sarajeva vypadala jako rozestavení hráčů na jakémkoliv fotbalovém zápase při zahájení hry a&#160;šipky, kam má ta která strana vykopnout míč.</p>
			<p class="MLP-text para-style-override-1">To také ihned napadlo hejtmana Ságnera, který se otázal:</p>
			<p class="MLP-text para-style-override-1">„Kadete Bieglere, vy hrajete fotbal?“</p>
			<p class="MLP-text para-style-override-1">Biegler se zarděl ještě víc a&#160;zamrkal nervózně, takže dělal dojem, jako když nabírá moldánky.</p>
			<p class="MLP-text para-style-override-1">Hejtman Ságner s&#160;úsměvem listoval dál sešitkem a&#160;zastavil se na poznámce u&#160;schéma bitvy u&#160;Trutnova za prusko-rakouské války.</p>
			<p class="MLP-text para-style-override-1">Kadet Biegler napsal:</p>
			<p class="MLP-text para-style-override-1">„Bitva u&#160;Trutnova neměla být svedena, poněvadž hornatá krajina znemožňovala rozvinutí divize generála Mazzuchelliho, ohrožené silnými pruskými kolonami, nalézajícími se na výšinách obklopujících levé křídlo naší divize.“</p>
			<p class="MLP-text para-style-override-1">„Podle vás bitva u&#160;Trutnova,“ řekl s&#160;úsměvem hejtman Ságner, vraceje sešitek kadetovi Bieglerovi, „mohla být svedena jedině v&#160;tom případě, kdyby Trutnov byl na rovině, vy budějovický Benedeku.</p>
			<p class="MLP-text para-style-override-1">Kadete Bieglere, je velice hezké od vás, že jste se za tak krátkou dobu svého pobytu v&#160;řadách vojska snažil vniknout do strategie, jenže to u&#160;vás dopadlo, jako když si kluci hrajou na vojáky a&#160;dávají si tituly generálů. Sám jste se tak rychle povýšil, až jedna radost. C.&#160;k. důstojník Adolf Biegler! Než dojedeme do Pešti, tak z&#160;vás bude polní maršálek. Předevčírem jste ještě někde doma u&#160;tatínka vážil kravské kůže. K.&#160;u.&#160;k. Leutnant Adolf Biegler!… Člověče, vždyť vy ještě nejste žádný důstojník. Jste kadet. Visíte ve vzduchu mezi fénrichem a&#160;poddůstojníky. Jste vzdálen toho jmenovat se důstojníkem, jako když si dá někde v&#160;hospodě říkat frajtr ‚pane štábní šikovateli‘.</p>
			<p class="MLP-text para-style-override-1">Poslyš, Lukáši,“ obrátil se k&#160;nadporučíkovi, „máš kadeta Bieglera u&#160;své kumpanie, tak ho hocha cepuj. Podpisuje se, že je důstojník, ať si to v&#160;gefechtu zaslouží. Až bude trommelfeuer a&#160;my budem atakovat, ať se svým cukem stříhá dráthintrnisy, der gute Junge. A&#160;propos, dá tě pozdravovat Zykán, je velitelem nádraží v&#160;Rábu.“</p>
			<p class="MLP-text para-style-override-1">Kadet Biegler viděl, že je rozmluva s&#160;ním skončena, zasalutoval a&#160;celý červený v&#160;obličeji prošel vagónem, až se ocitl na samém konci v&#160;příčné chodbě.</p>
			<p class="MLP-text para-style-override-1">Jako náměsíčník otevřel dveře klozetu, a&#160;dívaje se na německo-maďarský nápis „Upotřebení klozetu dovoleno pouze při jízdě“, zavrněl, zaštkal a&#160;dal se do tichého pláče. Potom si sundal kalhoty… Potom tlačil, utíraje si slzy. Potom upotřebil sešitku s&#160;nápisem „Schémata vynikajících a&#160;slavných bitev vojsk rakousko-uherské armády, sestavená c.&#160;k. důstojníkem Adolfem Bieglerem“, který zmizel zneuctěn v&#160;díře, a&#160;dopadnuv na koleje, poletoval mezi kolejnicemi pod ujíždějícím vojenským vlakem.</p>
			<p class="MLP-text para-style-override-1">Kadet Biegler umyl si v&#160;záchodku v&#160;umyvadle zardělé oči a&#160;vyšel na chodbu umiňuje si, že musí být silný, setsakramentsky silný. Bolela ho hlava a&#160;břicho již od rána.</p>
			<p class="MLP-text para-style-override-1">Šel kolem zadního kupé, kde hrál batalionsordonanc Matušič se sluhou velitele praporu Batzerem vídeňskou hru šnopsa (šestašedesát).</p>
			<p class="MLP-text para-style-override-1">Dívaje se do otevřených dveří kupé, zakašlal. Otočili se a&#160;hráli dál.</p>
			<p class="MLP-text para-style-override-1">„Nevíte, co se patří?“ otázal se kadet Biegler.</p>
			<p class="MLP-text para-style-override-1">„Nemoh jsem,“ odpověděl sluha hejtmana Ságnera Batzer svou strašnou němčinou od Kašperských Hor, „mi’ is’ d’Trump’ ausganga.&#160;– Patřilo se mně hrát, pane kadet, s&#160;bubny,“ pokračoval, „s&#160;vysokými bubny, a&#160;hned nato nést zeleného krále… To jsem měl udělat…“</p>
			<p class="MLP-text para-style-override-1">Kadet Biegler neřekl více ani slova a&#160;zalezl si do svého kouta. Když později k&#160;němu přišel fénrich Pleschner, aby mu dal připít z&#160;láhve koňaku, kterou vyhrál v&#160;kartách, podivil se, jak kadet Biegler pilně čte v&#160;knize profesora Udo Krafta „Sebevýchova k&#160;smrti za císaře“.</p>
			<p class="MLP-text para-style-override-1">Než přijeli do Pešti, byl kadet Biegler tak opilý, že nahýbaje se z&#160;okna vagónu, křičel do pusté krajiny nepřetržitě:</p>
			<p class="MLP-text para-style-override-1">„Frisch drauf! Im Gottes Namen frisch drauf!“</p>
			<p class="MLP-text--0-12 para-style-override-1">Potom ho na rozkaz hejtmana Ságnera batalionsordonanc Matu­šič odtáhl do kupé, kde ho se sluhou hejtmana Batzerem uložil na lavici, a&#160;kadet Biegler měl tento sen:</p>
			<p class="MLP-text-bez1radku para-style-override-1">Měl signum laudis, železný kříž a&#160;byl majorem a&#160;jel na obhlídku účastku brigády, která mu byla přidělena. Nedovedl si sice vysvětlit, když má pod sebou celou brigádu, proč je neustále jen majorem. Měl podezření, že měl být jmenován generálmajorem a&#160;to „generál“ že se někde v&#160;návalu na polní poště ztratilo.</p>
			<p class="MLP-text para-style-override-1">Musel se v&#160;duchu smát tomu, jak ve vlaku, když jeli na frontu, hejtman Ságner mu vyhrožoval, že bude muset přeřezávat drátěné překážky. Ostatně hejtman Ságner byl už dávno na jeho návrh u&#160;divize přeložen k&#160;jinému pluku i&#160;s&#160;nadporučíkem Lukášem. K&#160;jiné divizi, k&#160;jinému armádnímu sboru.</p>
			<p class="MLP-text para-style-override-1">Někdo mu také vypravoval, že oba bídně zahynuli někde v&#160;močále na útěku.</p>
			<p class="MLP-text para-style-override-1">Když jel automobilem na pozici na obhlídku účastku své brigády, bylo mu všechno jasno. Byl vlastně vyslán z&#160;jenerálního štábu armády.</p>
			<p class="MLP-text para-style-override-1">Kolem táhli vojáci a&#160;zpívali píseň, kterou četl ve sbírce vojenských rakouských písní „Es gilt“:</p>
			<p class="MLP-verse--I---12-12 para-style-override-1">„Halt euch brav, ihr tapf’ren Brüder,<br/>werft den Feind nur herzhaft nieder,<br/>laßt des Kaisers Fahne weh’n…“</p>
			<p class="MLP-text para-style-override-1">Krajina měla týž ráz jako na obrázcích „Wiener Illustrierte Zeitung“.</p>
			<p class="MLP-text para-style-override-1">Po pravé straně bylo vidět u&#160;stodoly dělostřelectvo, jak střílí do nepřátelských zákopů vedle silnice, po které projížděl s&#160;automobilem. Vlevo stál dům, ze kterého se střílelo, zatímco nepřítel snažil se kolbami ručnic vypáčit dveře. Vedle silnice hořel nepřátelský aeroplán. Na obzoru bylo vidět jízdu a&#160;hořící vesnici. Potom zákopy pochodového praporu s&#160;malou vyvýšeninou, kde střílely do nepřátel strojní pušky. Dál potom táhly nepřátelské zákopy podél silnice. A&#160;šofér jede dál s&#160;ním k&#160;nepříteli po silnici.</p>
			<p class="MLP-text para-style-override-1">Řve sluchátkem na šoféra:</p>
			<p class="MLP-text para-style-override-1">„Nevíš, kam to jedem? Tam je nepřítel.“</p>
			<p class="MLP-text para-style-override-1">Ale šofér klidně odpovídá:</p>
			<p class="MLP-text para-style-override-1">„Pane generále, to je jediná pořádná cesta. Silnice je v&#160;dobrém stavu. Na těch vedlejších cestách by to pneumatiky nevydržely.“</p>
			<p class="MLP-text para-style-override-1">Čím více blíží se k&#160;pozicím nepřítele, tím se oheň stává silnější. Granáty vyhazují kolem dokola nad příkopy po obou stranách švestkovou alej.</p>
			<p class="MLP-text para-style-override-1">Ale šofér klidně odpovídá do sluchátka:</p>
			<p class="MLP-text para-style-override-1">„Tohle je výborná silnice, pane generále, po té se to jede jako po másle. Kdybychom odbočili do polí, tak nám zařve pneumatika.&#160;– Podívejte se, pane generále,“ křičí šofér do sluchátka, „tahle silnice je tak dobře stavěná, že ani třicetapůlcentimetrové hmoždýře nám nic neudělají. Silnice je jako mlat, ale po těch kamenitých cestách v&#160;polích zařvaly by nám pneumatiky. Vrátit se stejně nemůžeme, pane generále!“</p>
			<p class="MLP-text para-style-override-1">„Bzzz&#160;– dzum!“ slyší Biegler, a&#160;automobil udělal ohromný skok.</p>
			<p class="MLP-text para-style-override-1">„Neříkal jsem vám, pane generále,“ řve šofér do sluchátka, „že je to po čertech dobře stavěná silnice? Teď právě těsně před námi vybouchla jedna osmatřicítka. Ale žádná díra, silnice je jako mlat. Ale zaject do polí, tak je po pneumatikách. Teď na nás střílí z&#160;dálky 4&#160;kilometrů.“</p>
			<p class="MLP-text para-style-override-1">„Kam to ale jedeme?“</p>
			<p class="MLP-text para-style-override-1">„To se uvidí,“ odpověděl šofér, „dokud bude stále takováhle silnice, já za všechno ručím.“</p>
			<p class="MLP-text para-style-override-1">Let, ohromný let, a&#160;automobil se zastavuje.</p>
			<p class="MLP-text para-style-override-1">„Pane generále,“ křičí šofér, „nemáte štábní mapu?“</p>
			<p class="MLP-text para-style-override-1">Generál Biegler rozsvěcuje elektrickou lampičku. Vidí, že má štábní mapu na kolenou. Ale je to námořní mapa helgolandského pobřeží z&#160;roku 1864, ve válce rakousko-pruské proti Dánsku za Šlesvik.</p>
			<p class="MLP-text para-style-override-1">„Je zde křižovatka,“ povídá šofér, „obě křižovatky vedou k&#160;nepřátelským pozicím. Mně jde o&#160;pořádnou silnici, aby neutrpěly pneumatiky, pane generále… Já jsem zodpovědný za štábní automobil…“</p>
			<p class="MLP-text para-style-override-1">Potom rána, ohlušující rána, a&#160;hvězdy veliké jako kola. Mléčná dráha je hustá jako smetana.</p>
			<p class="MLP-text para-style-override-1">Vznáší se vesmírem na sedadle vedle šoféra. Celý automobil je těsně před sedadlem ustřihnutý jako nůžkami. Z&#160;automobilu zbývá jen výbojný, útočný předek.</p>
			<p class="MLP-text para-style-override-1">„Ještě štěstí,“ povídá šofér, „že jste mně přes záda ukazoval mapu. Přelít jste ke mně a&#160;ostatní zařvalo. Byla to dvaačtyřicítka… Já jsem to hned tušil, že jakmile je křižovatka, tak silnice stojí za starou belu. Po osmatřicítce mohla to být jen dvaačtyřicítka. Nic jiného se dosud nevyrábí, pane generále.“</p>
			<p class="MLP-text para-style-override-1">„Kam to řídíte?“</p>
			<p class="MLP-text para-style-override-1">„Letíme do nebe, pane generále, a&#160;musíme se vyhnout vlasaticím. Ty jsou horší než dvaačtyřicítka.&#160;– Teď je pod námi Mars,“ řekl šofér po dlouhé pomlčce.</p>
			<p class="MLP-text para-style-override-1">Biegler cítil se již opět klidným.</p>
			<p class="MLP-text para-style-override-1">„Znáte dějiny bitvy národů u&#160;Lipska?“ otázal se, „když polní maršálek kníže Schwarzenberg šel na Liebertkovice 14.&#160;října roku 1813 a&#160;když 16.&#160;října byl zápas o&#160;Lindenau, boje generála Merweldta, a&#160;když rakouská vojska byla ve Wachavě a&#160;když 19.&#160;října padlo Lipsko?“</p>
			<p class="MLP-text para-style-override-1">„Pane generále,“ řekl vtom vážně šofér, „jsme právě u&#160;nebeské brány, lezte ven, pane generále! Nemůžeme project nebeskou branou, je zde mačkanice. Samé vojsko.“</p>
			<p class="MLP-text para-style-override-1">„Jen z&#160;nich někoho přejeď,“ křičí na šoféra, „však se vyhnou.“ A&#160;nahýbaje se z&#160;automobilu křičí: „Achtung, sie Schweinbande! Je to dobytek, vidí generála, a&#160;nemohou udělat rechtšaut.“</p>
			<p class="MLP-text para-style-override-1">Šofér klidně na to ho konejší:</p>
			<p class="MLP-text para-style-override-1">„Těžká věc, pane generále, většina má uraženou hlavu.“</p>
			<p class="MLP-text para-style-override-1">Generál Biegler teprve nyní zpozoroval, že ti, kteří se tlačí u&#160;nebeské brány, jsou nejrůznější invalidi, kteří přišli ve válce o&#160;některé části svého těla, které měli však s&#160;sebou v&#160;ruksaku. Hlavy, ruce, nohy. Nějaký spravedlivý dělostřelec, tlačící se u&#160;nebeské brány v&#160;rozbitém plášti, měl v&#160;baťohu složeno celé své břicho i&#160;s&#160;dolními končetinami. Z&#160;jiného baťohu nějakého spravedlivého landveráka dívala se na jenerála Bieglera půlka zadnice, kterou ztratil u&#160;Lvova.</p>
			<p class="MLP-text para-style-override-1">„To je kvůli pořádku,“ ozval se opět šofér, projížděje hustým davem, „je to patrně kvůli nebeské supravizitě.“</p>
			<p class="MLP-text para-style-override-1">U&#160;nebeské brány propouštěli jedině na heslo, které ihned generálu Bieglerovi napadlo:</p>
			<p class="MLP-text para-style-override-1">„Für Gott und Kaiser.“</p>
			<p class="MLP-text para-style-override-1">Automobil vjel do ráje.</p>
			<p class="MLP-text para-style-override-1">„Pane generále,“ řekl nějaký důstojník-anděl s&#160;křídly, když projížděli kolem kasáren s&#160;rekruty anděly, „musíte se hlásit na hlavním velitelství.“</p>
			<p class="MLP-text para-style-override-1">Jeli dál kolem nějakého cvičiště, kde se to jen hemžilo rekruty anděly, které učili křičet „Alelujá“.</p>
			<p class="MLP-text para-style-override-1">Jeli kolem skupiny, kde rezavý kaprál anděl měl právě jednoho nemotorného rekruta anděla v&#160;parádě, mlátil mu pěstí do břicha a&#160;řval na něho:</p>
			<p class="MLP-text para-style-override-1">„Rozevři lepší svou držku, svině betlémská. Takhle se volá ‚Ale­lujá‘? Jako kdybys měl knedlík v&#160;hubě. To bych rád věděl, který vůl tě sem, ty dobytku, pustil do ráje. Zkus to ještě jednou… Hlahlehluhja? Cože, bestie, ještě nám tady v&#160;ráji huhňáš… Zkus to ještě jednou, cedre libanonský.“</p>
			<p class="MLP-text para-style-override-1">Ujížděli dál a&#160;za nimi ještě dlouho bylo slyšet úzkostlivé řvaní huhňavého anděla rekruta „Hla-hle-hlu-hjá“ a&#160;křik anděla kaprála „A-le-lu-já, a-le-lu-já, ty krávo jordánská!“</p>
			<p class="MLP-text para-style-override-1">Potom ohromná záře nad velkou budovou jako Mariánská kasárna v&#160;Českých Budějovicích a&#160;nad ní dva aeroplány, jeden po levé, druhý po pravé straně, a&#160;uprostřed mezi nimi natažené obrovské plátno s&#160;ohromným nápisem <span class="MLP-znak-kurziva-11b">K.&#160;u&#160;k. Gottes Hauptquartier</span>.</p>
			<p class="MLP-text para-style-override-1">Generála Bieglera vysadili z&#160;automobilu dva andělé v&#160;uniformě polního četnictva, vzali ho za límec a&#160;odvedli ho do budovy, nahoru do prvního poschodí.</p>
			<p class="MLP-text para-style-override-1">„Chovejte se slušně před pánembohem,“ řekli mu ještě nahoře před jedněmi dveřmi a&#160;strčili ho dovnitř.</p>
			<p class="MLP-text para-style-override-1">Uprostřed pokoje, ve kterém po stěnách visely podobizny Fran­tiška Josefa a&#160;Viléma, následníka trůnu Karla Františka Josefa, generála Viktora Dankla, arcivévody Bedřicha a&#160;šéfa generálního štábu Konráda z&#160;Hötzendorfu, stál pánbůh.</p>
			<p class="MLP-text para-style-override-1">„Kadete Bieglere,“ řekl pánbůh důrazně, „vy mne nepoznáváte? Já jsem váš bývalý hejtman Ságner od 11.&#160;marškumpanie.“</p>
			<p class="MLP-text para-style-override-1">Biegler zdřevěněl.</p>
			<p class="MLP-text para-style-override-1">„Kadete Bieglere,“ ozval se opět pánbůh, „jakým právem jste si přisvojil titul generálmajora? Jakým právem jste se, kadete Bieglere, projížděl štábním automobilem po silnici mezi nepřátelskými pozicemi?“</p>
			<p class="MLP-text para-style-override-1">„Poslušně hlásím…“</p>
			<p class="MLP-text para-style-override-1">„Držte hubu, kadete Bieglere, když s&#160;vámi mluví pánbůh.“</p>
			<p class="MLP-text para-style-override-1">„Poslušně hlásím,“ zajektal Biegler ještě jednou.</p>
			<p class="MLP-text para-style-override-1">„Tak vy tedy nebudete držet hubu?“ rozkřikl se na něho pánbůh, otevřel dveře a&#160;vykřikl: „Dva andělé sem!“</p>
			<p class="MLP-text para-style-override-1">Vstoupili dva andělé s&#160;ručnicemi zavěšenými přes levé křídlo. Biegler v&#160;nich poznal Matušiče a&#160;Batzera.</p>
			<p class="MLP-text para-style-override-1">A&#160;z&#160;úst pánaboha zněl hlas:</p>
			<p class="MLP-text para-style-override-1">„Hoďte ho do latríny!“</p>
			<p class="MLP-text para-style-override-1">Kadet Biegler někam padal do hrozného smradu…</p>
			<p class="MLP-text-bez1radku--12-0 para-style-override-1">Naproti spícímu kadetovi Bieglerovi seděl Matušič se sluhou hejt­mana Ságnera Batzerem a&#160;hráli stále šestašedesát.</p>
			<p class="MLP-text para-style-override-1">„Stink awer ďKerl wie a’ Stockfisch,“ prohodil Batzer, který pozoroval se zájmem, jak sebou spící kadet Biegler povážlivě vrtí, „muß’ ďHosen voll ha’n.“</p>
			<p class="MLP-text para-style-override-1">„To se může stát každému,“ řekl filozoficky Matušič, „nech ho být, převlíkat ho stejně nebudeš. Rozdej radši karty.“</p>
			<p class="MLP-text para-style-override-1">Nad Budapeští bylo již vidět záři světel a&#160;nad Dunajem přeskakoval reflektor.</p>
			<p class="MLP-text para-style-override-1">Kadetovi Bieglerovi se již zdálo opět něco jiného, poněvadž mluvil ze spaní: „Sagen Sie meiner tapferen Armee, daß sie sich in meinem Herzen ein unvergängliches Denkmal der Liebe und Dankbarkeit errichtet hat.“</p>
			<p class="MLP-text para-style-override-1">Poněvadž se opět při těch slovech počal obracet, zavonělo to Batzerovi intenzívně pod nos, takže poznamenal odplivuje si:</p>
			<p class="MLP-text para-style-override-1">„Stink wie a’ Haizlputza, wie a’ bescheißena Haizlputza.“</p>
			<p class="MLP-text para-style-override-1">A&#160;kadet Biegler vrtěl sebou čím dál nepokojněji a&#160;jeho nový sen byl velice fantastický. Obhajoval Linec ve válce o&#160;dědictví rakouské.</p>
			<p class="MLP-text para-style-override-1">Viděl reduty, retranchementy a&#160;palisády kolem města. Jeho hlavní stan byl proměněn v&#160;ohromnou nemocnici. Všude kolem váleli se nemocní a&#160;drželi se za břicho. Pod palisádami města Lince projížděli se francouzští dragouni Napoleona I.</p>
			<p class="MLP-text para-style-override-1">A&#160;on, velitel města, stál nad tou spoustou a&#160;držel se též za břicho a&#160;křičel na nějakého francouzského parlamentáře:</p>
			<p class="MLP-text para-style-override-1">„Vyřiďte svému císaři, že se nevzdám…“</p>
			<p class="MLP-text para-style-override-1">Potom jako když to bolení břicha najednou z&#160;něho spadne, a&#160;on se řítí s&#160;bataliónem přes palisády ven z&#160;města na cestu slávy a&#160;vítězství a&#160;vidí, jak nadporučík Lukáš zachycuje svými prsty ránu palaše francouzského dragouna, která platila jemu, Bieglerovi, obránci obleženého Lince.</p>
			<p class="MLP-text para-style-override-1">Nadporučík Lukáš umírá u&#160;jeho nohou s&#160;výkřikem:</p>
			<p class="MLP-text para-style-override-1">„Ein Mann wie Sie, Herr Oberst, ist nötiger als ein nichtsnutziger Oberleutnant!“</p>
			<p class="MLP-text para-style-override-1">Obránce Lince odvrací se s&#160;pohnutím od umírajícího, když vtom přiletí kartáč a&#160;uhodí Bieglera do sedacích svalů.</p>
			<p class="MLP-text para-style-override-1">Biegler mechanicky sáhne si dozadu na kalhoty a&#160;cítí mokro, něco lepkavého se mu maže po ruce. Křičí: „Sanität! Sanität!“ a&#160;padá z&#160;koně…</p>
			<p class="MLP-text para-style-override-1">Kadeta Bieglera zvedl Batzer s&#160;Matušičem z&#160;podlahy, kam se svalil z&#160;lavice, a&#160;položili ho opět na jeho místo.</p>
			<p class="MLP-text para-style-override-1">Potom došel Matušič k&#160;hejtmanovi Ságnerovi a&#160;oznámil, že se s&#160;kadetem Bieglerem dějí podivné věci.</p>
			<p class="MLP-text para-style-override-1">„Není to asi po tom koňaku,“ řekl, „mohla by to být spíš cholera. Kadet Biegler pil všude ve stanicích vodu. V&#160;Mošoni jsem ho viděl, že se…“</p>
			<p class="MLP-text para-style-override-1">„To tak rychle s&#160;cholerou nejde. Matušič, řekněte vedle v&#160;kupé panu doktorovi, aby se šel na něho podívat.“</p>
			<p class="MLP-text para-style-override-1">K&#160;bataliónu byl přidělen „válečný doktor“, starý medik a&#160;buršák Welfer. Znal pít, rvát se a&#160;přitom měl medicínu v&#160;malíčku. Prodělal medicínské fakulty v&#160;různých univerzitních městech v&#160;Rakousko-Uhersku, i&#160;praxi v&#160;nejrozmanitějších nemocnicích, ale doktorát neskládal prostě z&#160;toho důvodu, že v&#160;závěti, kterou zanechal jeho strýc svým dědicům, bylo to, že se má vyplácet studujícímu medicíny Bedřichu Welfrovi ročně stipendium do té doby, kdy obdrží Bedřich Welfer lékařský diplom. Toto stipendium bylo asi čtyřikrát větší než plat asistenta v&#160;nemocnicích a&#160;MUC Bedřich Welfer poctivě se snažil oddálit své jmenování doktorem všeho lékařství na dobu co nejvzdálenější.</p>
			<p class="MLP-text para-style-override-1">Dědicové mohli se vzteknout. Prohlašovali ho za blba, dělali pokusy vnutit mu zámožné nevěsty, aby se ho zbavili. Aby je ještě víc dopálil, MUC Bedřich Welfer, člen asi dvanácti buršáckých spolků, vydal několik sbírek velmi slušných básní ve Vídni, v&#160;Lipsku, v&#160;Berlíně. Psal do „Simplicissimu“ a&#160;studoval, jako kdyby se nechumelilo, dál.</p>
			<p class="MLP-text para-style-override-1">Až přišla vojna, která vpadla MUC Bedřichovi Welfrovi hanebně vzad.</p>
			<p class="MLP-text para-style-override-1">Básníka knih „Lachende Lieder“, „Krug und Wissenschaft“, „Märchen und Parabeln“ zcela sprostě vzali na vojnu a&#160;jeden dědic v&#160;ministerstvu vojenství přičinil se o&#160;to, že bodrý Bedřich Welfer udělal „válečný doktorát“. Udělal ho písemně.</p>
			<p class="MLP-text para-style-override-1">Dostal řadu otázek k&#160;vyplnění, které všechny zodpověděl stereotypně: „Lecken Sie mir Arsch!“ Za tři dny oznámil mu plukovník, že dostal diplom doktora všeho lékařství, že už byl dávno zralý pro doktorát, že vrchní štábní lékař ho přiděluje doplňovací nemocnici a&#160;na jeho chování že záleží rychlý postup, že sice měl v&#160;různých univerzitních městech souboje s&#160;důstojníky, to všechno že se o&#160;něm ví, ale že dnes ve vojně se na všechno zapomíná.</p>
			<p class="MLP-text para-style-override-1">Autor knihy básní „Džbán a&#160;věda“ kousl se do pysků a&#160;šel sloužit.</p>
			<p class="MLP-text para-style-override-1">Po zjištění několika případů, že choval se k&#160;vojákům pacientům neobyčejně shovívavě, prodlužuje jich pobyt v&#160;nemocnici, pokud to bylo možné, kdy bylo heslo „Má se to válet v&#160;nemocnici, nebo chcípat raději v&#160;zákopech&#160;– má to chcípnout v&#160;nemocnici, nebo ve švarmlinii“, doktora Welfera poslali s&#160;11.&#160;pochodovým praporem na front.</p>
			<p class="MLP-text para-style-override-1">Aktivní důstojníci u&#160;praporu považovali ho za něco méněcenného. Rezervní důstojníci si ho také nevšímali a&#160;nenavazovali s&#160;ním nijakého přátelství, aby se nerozšířila ještě více propast mezi nimi a&#160;aktivními důstojníky.</p>
			<p class="MLP-text para-style-override-1">Hejtman Ságner cítil se přirozeně strašně povýšen nad toho bývalého MUC, který zesekal za dob svých dlouholetých studií kolik důstojníků. Když doktor Welfer, „válečný doktor“, prošel kolem něho, ani se na něho nepodíval a&#160;hovořil dál s&#160;nadporučíkem Lukášem o&#160;něčem zcela bezvýznamném, že se pěstují u&#160;Budapešti dýně, načež nadporučík Lukáš odpověděl, že když byl v&#160;třetím ročníku kadetky, že s&#160;několika kamarády „v&#160;civilu“ byli na Slovensku a&#160;přišli k&#160;jednomu evangelickému faráři, Slovákovi. Ten že jim dal k&#160;vepřové pečeni zelí z&#160;dýně a&#160;potom že jim nalil vína a&#160;řekl:</p>
			<p class="MLP-verse--I---12-12 para-style-override-1">„Dyňa sviňa,<br/>chce sa jej vína,“</p>
			<p class="MLP-text-bez1radku para-style-override-1">a on že se strašně urazil.<span class="char-style-override-2"><a id="footnote-27518-5-backlink" class="footnote-link" href="#footnote-27518-5">5</a></span></p>
			<p class="MLP-text para-style-override-1">„Z&#160;Budapešti mnoho neuvidíme,“ řekl hejtman Ságner, „vezou nás kolem. Dle maršrúty máme zde stát dvě hodiny.“</p>
			<p class="MLP-text para-style-override-1">„Myslím, že šíbují vagóny,“ odpověděl nadporučík Lukáš, „přijdeme na překládací nádraží. Transportmilitärbahnhof.“</p>
			<p class="MLP-text para-style-override-1">Kolem prošel „válečný doktor“ Welfer.</p>
			<p class="MLP-text para-style-override-1">„Nic to není,“ řekl s&#160;úsměvem, „páni, kteří aspirují během času stát se důstojníky armády a&#160;kteří se vychlubovali ještě v&#160;Brucku svými strategicko-historickými znalostmi v&#160;kasině, měli by být upozorněni, že jest nebezpečno sníst najednou celou zásilku sladkostí, kterou mu maminka posílá do pole. Kadet Biegler, který od té doby, kdy jsme vyjeli z&#160;Brucku, snědl třicet kremrolí, jak se mně přiznal, a&#160;pil všude na nádražích jen převařenou vodu, pane hejtmane, připomíná mně verš Schillerův: ‚Wer sagt von…‘“</p>
			<p class="MLP-text para-style-override-1">„Poslyšte, doktore,“ přerušil ho hejtman Ságner, „nejde o&#160;Schillera. Co je vlastně s&#160;kadetem Bieglerem?“</p>
			<p class="MLP-text para-style-override-1">„Válečný doktor“ Welfer se usmál.</p>
			<p class="MLP-text para-style-override-1">„Aspirant na důstojnickou hodnost <span class="MLP-znak-kurziva-11b">váš</span> kadet Biegler se posral… Není to cholera, není to úplavice, prosté a&#160;jednoduché posrání. Vypil trochu více koňaku, <span class="MLP-znak-kurziva-11b">váš pan aspirant na důstojnickou hodnost,</span> a&#160;podělal se… Byl by se patrně podělal i&#160;bez vašeho koňaku. Sežral tolik kremrolí, které mu poslali z&#160;domova… Je to dítě… V&#160;kasině, jak vím, pil vždy jednu čtvrtku. Abstinent.“</p>
			<p class="MLP-text para-style-override-1">Doktor Welfer si odplivl.</p>
			<p class="MLP-text para-style-override-1">„Kupoval si linecké řezy.“</p>
			<p class="MLP-text para-style-override-1">„Tedy to není nic vážného?“ ozval se hejtman Ságner, „ale přece taková věc… kdyby se to rozšířilo.“</p>
			<p class="MLP-text para-style-override-1">Nadporučík Lukáš vstal a&#160;řekl k&#160;Ságnerovi:</p>
			<p class="MLP-text para-style-override-1">„Děkuji za takového zugskomandanta…“</p>
			<p class="MLP-text para-style-override-1">„Trochu jsem mu pomohl na nohy,“ řekl Welfer, kterého neopouštěl úsměv, „pan batalionskomandant zařídí další… To jest, předám zde kadeta Bieglera do nemocnice… Vydám vysvědčení, že je to úplavice. Těžký případ úplavice. Izolace… Kadet Biegler přijde do dezinfekčního baráku…</p>
			<p class="MLP-text para-style-override-1">Jest to rozhodně lepší,“ pokračoval Welfer s&#160;tímže protivným úsměvem, „buď posraný kadet, nebo úplavicí stižený kadet…“</p>
			<p class="MLP-text para-style-override-1">Hejtman Ságner obrátil se ke svému Lukášovi čistě úředním tónem:</p>
			<p class="MLP-text para-style-override-1">„Pane nadporučíku, kadet Biegler od vaší kumpanie onemocněl úplavicí a&#160;zůstane v&#160;ošetřování v&#160;Budapešti…“</p>
			<p class="MLP-text para-style-override-1">Hejtmanovi Ságnerovi zdálo se, že Welfer se směje strašně výbojně, ale když se podíval na „válečného doktora“, viděl, že týž se tváří strašně lhostejně.</p>
			<p class="MLP-text para-style-override-1">„Tedy je vše v&#160;pořádku, pane hejtmane,“ odpověděl Welfer klidně, „aspiranti na důstojnickou…“ Máchl rukou: „Při úplavici se každý podělá do kalhot.“</p>
			<p class="MLP-text para-style-override-1">Tak se stalo, že statečný kadet Biegler byl odvezen do vojenské izolační nemocnice v&#160;Újbuda.</p>
			<p class="MLP-text para-style-override-1">Jeho podělané kalhoty ztratily se ve víru světové války.</p>
			<p class="MLP-text para-style-override-1">Sny o&#160;velkých vítězstvích kadeta Bieglera byly uzavřeny do jednoho nemocničního pokoje izolačních baráků.</p>
			<p class="MLP-text para-style-override-1">Když se dověděl, že má úplavici, byl tím kadet Biegler opravdu nadšen. Má být raněn, nebo onemocnět pro císaře pána, vykonávaje svou povinnost? Potom se stala s&#160;ním malá nehoda. Poněvadž všechna místa pro onemocnělé úplavicí byla přeplněna, kadeta Bieglera přenesli do cholerového baráku.</p>
			<p class="MLP-text para-style-override-1">Nějaký maďarský štábní lékař, když kadeta Bieglera vykoupali a&#160;dali mu teploměr pod rameno, zavrtěl hlavou: „37 stupňů!“ Při choleře je nejhorším příznakem povážlivé klesnutí teploty. Nemocný stává se apatickým.</p>
			<p class="MLP-text para-style-override-1">Kadet Biegler opravdu nejevil žádného rozčilení. Byl neobyčejně klidným, opakuje si v&#160;duchu, že stejně trpí za císaře pána.</p>
			<p class="MLP-text para-style-override-1">Štábní lékař poručil vsunout teploměr kadetovi Bieglerovi do konečníku.</p>
			<p class="MLP-text para-style-override-1">„Poslední stadium cholery,“ pomyslil si štábní lékař, „příznak konce, nejkrajnější slabost, kdy nemocný ztrácí smysl pro okolí a&#160;jeho vědomí je zastřeno. On se usmívá v&#160;předsmrtných křečích.“</p>
			<p class="MLP-text para-style-override-1">Kadet Biegler za této manipulace se opravdu usmíval mučednicky, dělaje hrdinu, když mu do konečníku strkali teploměr. Ale nehnul sebou.</p>
			<p class="MLP-text para-style-override-1">„Příznaky,“ pomyslil si štábní lékař, „které při choleře vedou pozvolna k&#160;smrti, pasivní poloha…“</p>
			<p class="MLP-text para-style-override-1">Optal se ještě maďarského sanitního poddůstojníka, zdali kadet Biegler vrhl a&#160;měl průjmy ve vaně.</p>
			<p class="MLP-text para-style-override-1">Obdržev zápornou odpověď, zadíval se na Bieglera. Když při choleře pominou průjmy a&#160;dávení, je to opět, jako předešlé příznaky, obraz toho, co se stává při choleře v&#160;posledních hodinách smrti.</p>
			<p class="MLP-text para-style-override-1">Kadet Biegler, úplně nahý, vynesený z&#160;teplé vany na postel, pocítil chladno a&#160;zajektal zuby. Také mu vyskočila husí kůže po celém těle.</p>
			<p class="MLP-text para-style-override-1">„Vidíte,“ řekl štábní lékař maďarsky, „velká jektace, končetiny jsou studené. To je konec.“</p>
			<p class="MLP-text para-style-override-1">Nakláněje se ke kadetovi Bieglerovi, optal se ho německy:</p>
			<p class="MLP-text para-style-override-1">„Also, wie geht’s?“</p>
			<p class="MLP-text para-style-override-1">„S-s-se-hr-hr gu-gu-tt,“ zajektal zuby kadet Biegler, „… ei-ne… ei-ne De-deck-ke.“</p>
			<p class="MLP-text para-style-override-1">„Vědomí dílem zastřeno, dílem zachováno,“ řekl maďarsky štábní lékař, „tělo velice hubené, pysky a&#160;nehty mají být černé… To je třetí případ, kdy umřeli mně na choleru bez černých nehtů a&#160;pysků…“</p>
			<p class="MLP-text para-style-override-1">Naklonil se opět nad kadeta Bieglera a&#160;pokračoval maďarsky:</p>
			<p class="MLP-text para-style-override-1">„Druhá ozva nad srdcem přestala…“</p>
			<p class="MLP-text para-style-override-1">„Ei-ei-ne-ne De-de-de-deck-ke-ke,“ zajektal kadet Biegler.</p>
			<p class="MLP-text para-style-override-1">„To, co mluví, jsou jeho poslední slova,“ řekl štábní lékař k&#160;sanitnímu poddůstojníkovi maďarsky, „zítra ho pochováme s&#160;majorem Kochem. Teď upadne do bezvědomí. Listiny jsou o&#160;něm v&#160;kanceláři?“</p>
			<p class="MLP-text para-style-override-1">„Budou tam,“ odpověděl klidně sanitní poddůstojník.</p>
			<p class="MLP-text para-style-override-1">„Ei-ei-ne-ne De-de-de-deck-ke-ke,“ jektal za odcházejícími kadet Biegler.</p>
			<p class="MLP-text para-style-override-1">V&#160;celém pokoji bylo na šestnácti lůžkách pět lidí. Jeden z&#160;nich byl nebožtíkem. Zemřel před dvěma hodinami, byl pokryt prostěradlem a&#160;jmenoval se jako objevitel cholerových bacilů. Byl to hejtman Koch, o&#160;kterém se štábní lékař zmiňoval, že bude míti zítra pohřeb s&#160;kadetem Bieglerem.</p>
			<p class="MLP-text para-style-override-1">Kadet Biegler zvedl se na posteli a&#160;viděl ponejprv, jak se umírá za císaře pána na choleru, neboť ze čtyř zbývajících dva umírali, dusili se a&#160;modrali, přičemž vyráželi něco ze sebe, ale nebylo poznat, co a&#160;jakou řečí mluví, bylo to spíše chrčení potlačeného hlasu.</p>
			<p class="MLP-text para-style-override-1">Druzí dva s&#160;nápadně bouřlivou reakcí na uzdravení připomínali lidi stižené tyfózním deliriem. Křičeli nesrozumitelně a&#160;vyhazovali z&#160;pokrývky hubené nohy. Nad nimi stál vousatý saniterák, mluvící štýrským nářečím (jak poznal kadet Biegler), a&#160;uklidňoval je:</p>
			<p class="MLP-text para-style-override-1">„Já už měl taky choleru, moje zlaté panstvo, ale nekopal jsem do pokrývky. Teď už je s&#160;vámi dobře. Dostanete dovolenou, až…&#160;– Neházej sebou tak,“ zařval na jednoho, který kopl tak do pokrývky, až se mu přehnula přes hlavu, „to se u&#160;nás nedělá. Buď rád, že máš horečku, aspoň tě odtud s&#160;hudbou nepovezou. Už jste oba z&#160;toho venku.“</p>
			<p class="MLP-text para-style-override-1">Podíval se kolem sebe.</p>
			<p class="MLP-text para-style-override-1">„Tamhle už zase dva umřeli. To jsme čekali,“ řekl dobrácky, „buďte rádi, že už jste z&#160;toho venku. Musím dojít pro prostěradla.“</p>
			<p class="MLP-text para-style-override-1">Vrátil se za chvíli. Přikryl prostěradly zemřelé s&#160;úplně černými pysky, vytáhl jim ruce s&#160;černými nehty, které si drželi v&#160;poslední agónii udušení na ztopořeném přirození, snažil se jim zastrčit jazyk do úst a&#160;pak si klekl u&#160;postelí a&#160;spusil: „Heilige Maria, Mutter Gottes…“ A&#160;starý saniterák ze Štýrska díval se přitom na své uzdravující se pacienty, jejichž delirium znamenalo reakci k&#160;novému životu.</p>
			<p class="MLP-text para-style-override-1">„Heilige Maria, Mutter Gottes,“ opakoval, když vtom mu nějaký nahý muž zaklepal na rameno.</p>
			<p class="MLP-text para-style-override-1">Byl to kadet Biegler.</p>
			<p class="MLP-text para-style-override-1">„Poslyšte,“ řekl, „já jsem… se koupal… Totiž mě koupali… Já potřebuji pokrývku… Mně je zima.“</p>
			<p class="MLP-text para-style-override-1">„To je zvláštní případ,“ řekl půl hodiny nato týž štábní lékař ke kadetovi Bieglerovi, který odpočíval pod pokrývkou, „vy jste, pane kadete, rekonvalescent; zítra vás pošlem do záložní nemocnice do Tarnova. Vy jste nositelem cholerových bacilů… Pokročili jsme tak daleko, že to všechno známe. Vy jste od 91.&#160;regimentu…“</p>
			<p class="MLP-text para-style-override-1">„13.&#160;pochodový prapor,“ odpověděl sanitní poddůstojník za kadeta Bieglera, „11.&#160;setnina.“</p>
			<p class="MLP-text para-style-override-1">„Pište,“ řekl štábní lékař: „Kadet Biegler, 13.&#160;pochodový prapor, 11.&#160;pochodová setnina, 91.&#160;pluk, na pozorování do cholerových baráků v&#160;Tarnově. Nositel cholerových bacilů…“</p>
			<p class="MLP-text para-style-override-1">A&#160;tak se stal z&#160;kadeta Bieglera, nadšeného bojovníka, nositel cholerových bacilů.</p>
			<div class="footnotes">
				<div class="footnote">
					<p class="MLP-pozn-pod-carou para-style-override-4"><a id="footnote-27518-1" class="footnote-anchor" href="#footnote-27518-1-backlink">1</a> <span> Všechny rozmluvy důstojníků s&#160;důstojníky se přirozeně konají v&#160;jazyku německém.</span></p>
				</div>
				<div class="footnote">
					<p class="MLP-pozn-pod-carou para-style-override-4"><a id="footnote-27518-2" class="footnote-anchor" href="#footnote-27518-2-backlink">2</a> <span> V&#160;</span><span class="MLP-znak-kurziva-9b char-style-override-3">německém</span><span> rozhovoru, který ti dva vedli mezi sebou: „Sie haben sich damals auch mit den deutschen Mitschülern gerauft.“</span></p>
				</div>
				<div class="footnote">
					<p class="MLP-pozn-pod-carou para-style-override-4"><a id="footnote-27518-3" class="footnote-anchor" href="#footnote-27518-3-backlink">3</a> <span> V&#160;rozhovoru: „Also: Nazdar!“</span></p>
				</div>
				<div class="footnote">
					<p class="MLP-pozn-pod-carou para-style-override-4"><a id="footnote-27518-4" class="footnote-anchor" href="#footnote-27518-4-backlink">4</a> <span> Udo Kraft: „Selbsterziehung zum Tod für Kaiser“. C.&#160;F. Amelang’s Verlag, Leipzig.</span></p>
				</div>
				<div class="footnote">
					<p class="MLP-pozn-pod-carou para-style-override-4"><a id="footnote-27518-5" class="footnote-anchor" href="#footnote-27518-5-backlink">5</a> <span> Rozmluva hejtmana Ságnera s&#160;nadporučíkem Lukášem byla vedena v&#160;čes­kém jazyce.</span></p>
				</div>
			</div>
		</div>
</body>
</html>