<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>osudy_dobreho_vojaka_svejka_iii_iv-5</title>
		<link href="../Styles/osudy_dobr_idstyles.css" rel="stylesheet" type="text/css"/>
	</head>
	<body id="osudy_dobreho_vojaka_svejka_iii_iv" xml:lang="cs-CZ">
		<div>
			<p id="toc_marker-1-3" class="MLP-uroven2-kapitola para-style-override-1">3. <br/>Z&#160;Hatvanu na hranice Haliče</p>
			<p class="MLP-text-bez1radku para-style-override-1">Po celou dobu železniční přepravy bataliónu, který měl sklízet válečnou slávu, až projde pěšky od Laborce východní Haličí na front, vedly se ve vagónu, kde byl jednoroční dobrovolník a&#160;Švejk, opět podivné řeči, víceméně velezrádného obsahu, v&#160;menším měřítku, ale můžeme říct povšechně, dělo se tak i&#160;v&#160;jiných vagónech, ba i&#160;ve štábním vagónu panovala jakási nespokojenost, poněvadž ve Füzesabony přišel rozkaz po armádě od pluku, ve kterém se porce vína snižovala důstojníkům o&#160;jednu osminku litru. Ovšem že přitom nebylo zapomenuto na mužstvo, kterému se snižovala dávka sága o&#160;jeden dekagram na muže, což bylo tím záhadnějším, že nikdo nikdy na vojně sága neviděl.</p>
			<p class="MLP-text para-style-override-1">Nicméně bylo to třeba oznámiti účetnímu šikovateli Bautanzlovi, který se tím cítil strašně uražen a&#160;okraden, což vyjádřil také tím, že ságo je dnes vzácná věc a&#160;že by za kilo dostal aspoň osm korun.</p>
			<p class="MLP-text para-style-override-1">Ve Füzesabony přišlo se také na to, že jedna kumpanie ztratila polní kuchyni, poněvadž konečně se měl na této stanici vařit guláš s&#160;bramborama, na který kladl velký důraz latrinengenerál. Pátráním vyšlo najevo, že nešťastná polní kuchyně vůbec s&#160;sebou z&#160;Brucku nejela a&#160;že asi dodnes tam někde stojí za barákem 186, opuštěná a&#160;vychladlá.</p>
			<p class="MLP-text para-style-override-1">Kuchyňský personál patřící k&#160;té polní kuchyni byl totiž den před odjezdem zavřen na hauptvaše pro bujné chování ve městě a&#160;dovedl si to tak zařídit, že seděl ještě dál, když už jeho marškumpačka projížděla Uhry.</p>
			<p class="MLP-text para-style-override-1">Kumpanie bez kuchyně byla tedy přidělena k&#160;druhé polní kuchyni, což se neobešlo ovšem bez hádky, poněvadž mezi přiděleným mužstvem z&#160;obou kumpanií ku škrábání bramborů došlo k&#160;takovým kontroverzím, že jedni druhým tvrdili, že nejsou taková hovada, aby se dřeli na druhého. Nakonec se vlastně ukázalo, že s&#160;tím gulášem s&#160;bramborama je to vlastně manévr, aby si vojáci zvykli na to, až v&#160;poli před nepřítelem bude se vařit guláš, najednou přijde rozkaz „Alles zurück!“, guláš z&#160;kotlů se vyleje a&#160;žádný nedostane ani líznout.</p>
			<p class="MLP-text para-style-override-1">Tohle byla tedy jakási průprava, ne tak do důsledků tragická, ale přece jen poučná. Když totiž se měl již guláš rozdávat, přišel rozkaz „Do vagónů!“ a&#160;už se jelo na Miškovec. Ani tam se nerozdal guláš, poněvadž na trati stál vlak s&#160;ruskými vagóny, proto se mužstvo nepustilo ven z&#160;vagónů a&#160;ponechalo se mužstvu volné pole k&#160;fantazii, že se bude guláš rozdávat, až se vyleze už v&#160;Haliči z&#160;vlaku, kde bude uznán guláš zkysaným, k&#160;požívání neschopným, a&#160;pak že se vyleje.</p>
			<p class="MLP-text para-style-override-1">Potom vezli guláš dál na Tiszalök, Zombor, a&#160;když už nikdo nečekal, že se bude guláš rozdávat, zastavil se vlak v&#160;Novém Městě pod Šiatorem, kde se znova rozdělal oheň pod kotli, guláš se ohřál a&#160;byl konečně rozdán.</p>
			<p class="MLP-text para-style-override-1">Stanice byla přeplněna, měly být napřed odeslány dva vlaky s&#160;municí, za nimi dva ešalony dělostřelectva a&#160;vlak s&#160;pontonovými oddíly. Vůbec možno říct, že zde se shromáždily vlaky s&#160;trupy všech možných částí armády.</p>
			<p class="MLP-text para-style-override-1">Za nádražím měli honvédhusaři v&#160;parádě dva polské židy, kterým vyrabovali nůši s&#160;kořalkou, a&#160;nyní místo platu, v&#160;dobré náladě, bili je po hubě, což patrně měli dovoleno, poněvadž docela blízko stál jejich rytmistr a&#160;příjemně se na celou scénu usmíval, zatímco za skladištěm několik jiných honvédhusarů sahalo pod sukně černookým dceruškám bitých židů.</p>
			<p class="MLP-text para-style-override-1">Byl zde též vlak s&#160;oddělením aeroplánů. Na druhých kolejích stály na vagónech tytéž předměty jako aeroplány a&#160;děla, jenže v&#160;rozbitém stavu. Byly to podstřelené létací stroje, roztrhané hlavně haubic. Zatímco všechno svěží a&#160;nové jelo tam nahoru, tyhle zbytky slávy jely do vnitrozemí k&#160;opravám a&#160;k&#160;rekonstrukcím.</p>
			<p class="MLP-text para-style-override-1">Poručík Dub ovšem vojákům, kteří se kolem rozbitých děl a&#160;aeroplánů shromáždili, vykládal, že je to válečná kořist, a&#160;také zpozoroval, že kousek dál stojí opět ve skupině Švejk a&#160;něco vykládá. Přiblížil se tedy k&#160;tomu místu a&#160;slyšel rozšafný hlas Švejkův:</p>
			<p class="MLP-text para-style-override-1">„Aťsi se to vezme, jak chce, je to přece jen válečná kořist. Vono je to sice na první pohled vošemetný, když tady někdo čte na lafetě K.&#160;u&#160;k. Artilleriedivision. Ale vono to bude asi tak, že to dělo padlo do rukou Rusů a&#160;my jsme si ho museli zas nazpět vydobýt, a&#160;taková kořist je mnohem cennější, poněvadž…</p>
			<p class="MLP-text para-style-override-1">Poněvadž,“ řekl slavnostně, když zpozoroval poručíka Duba, „nepříteli se nesmí nechat nic v&#160;rukou. To máte jako s&#160;Přemyšlem nebo s&#160;tím vojákem, kerýmu při gefechtu vytrh nepřítel feldflašku. To bylo ještě za napoleonských válek a&#160;ten voják v&#160;noci odebral se do nepřátelskýho ležení a&#160;přines si zas feldflašku nazpátek a&#160;vydělal ještě přitom, poněvadž nepřítel na noc fasoval kořalku.“</p>
			<p class="MLP-text para-style-override-1">Poručík Dub řekl pouze:</p>
			<p class="MLP-text para-style-override-1">„Koukejte, ať už zmizíte, Švejku, ať vás zde už podruhé nevidím!“</p>
			<p class="MLP-text para-style-override-1">„Dle rozkazu, pane lajtnant.“ A&#160;Švejk odcházel k&#160;druhé skupině vagónů, a&#160;kdyby ho byl poručík Dub slyšel, co ještě dodal, byl by jistě vyskočil z&#160;uniformy, ačkoliv to bylo zcela nevinné biblické rčení: „Maličko, uzříte mne, a&#160;opět maličko, a&#160;neuzříte mne.“</p>
			<p class="MLP-text para-style-override-1">Poručík Dub po odchodu Švejkově byl ke všemu ještě tak pitomý, že vojáky upozorňoval na jeden sestřelený rakouský aeroplán, na jehož kovovém ráfu bylo zřetelně vyznačeno Wiener Neustadt.</p>
			<p class="MLP-text para-style-override-1">„Ten jsme Rusům sestřelili u&#160;Lvova,“ řekl poručík Dub.</p>
			<p class="MLP-text para-style-override-1">Tato slova zaslechl nadporučík Lukáš, který se přiblížil a&#160;hlasitě dodal:</p>
			<p class="MLP-text para-style-override-1">„Přičemž oba ruští letci uhořeli.“</p>
			<p class="MLP-text para-style-override-1">Pak odcházel dál beze slova, pomysliv si, že poručík Dub jest kus dobytka.</p>
			<p class="MLP-text para-style-override-1">Za druhými vagóny setkal se se Švejkem a&#160;hleděl se mu vyhnout, poněvadž na tváři Švejkově při pohledu na nadporučíka Lukáše bylo vidět, že ten muž toho má mnoho na srdci, co mu chce říci.</p>
			<p class="MLP-text para-style-override-1">Švejk šel přímo k&#160;němu:</p>
			<p class="MLP-text para-style-override-1">„Ich melde gehorsam, kompanieordonanc Švejk prosí o&#160;další rozkazy. Poslušně hlásím, pane obrlajtnant, že jsem vás již hledal ve štábním vagóně.“</p>
			<p class="MLP-text para-style-override-1">„Poslyšte, Švejku,“ řekl nadporučík Lukáš tónem naprosto odpuzujícím a&#160;nepřátelským. „Víte, jak se jmenujete? Už jste zapomněl, jak jsem vás nazval?“</p>
			<p class="MLP-text para-style-override-1">„Poslušně hlásím, pane obrlajtnant, že sem na takovou věc nezapomněl, poněvadž já nejsem nějakej jednoroční dobrovolník Železný. To jsme tenkrát, ještě dávno před válkou, byli v&#160;karlínskejch kasárnách a&#160;tam byl nějakej obrst Fliedler von Bumerang nebo tak nějank.“</p>
			<p class="MLP-text para-style-override-1">Nadporučík Lukáš se mimoděk usmál tomu „nějank“ a&#160;Švejk dál vyprávěl:</p>
			<p class="MLP-text para-style-override-1">„Poslušně hlásím, pane obrlajtnant, že ten náš obrst byl půl vaší vejšky, nosil plnovous jako kníže Lobkovic, takže vypadal jako vopice, a&#160;když se rozčílil, vyskakoval dvakrát tak vysoko, jak byl sám vysokej, takže jsme mu říkali kaučukovej dědek. Tenkrát byl nějakej První máj a&#160;my jsme měli berajčaft a&#160;von k&#160;nám držel předtím večer na nádvoří velikou řeč, že proto zejtra musíme vostat všichni v&#160;kasárnách a&#160;nehnout se ven, abychom mohli na nejvyšší rozkaz, v&#160;případě potřeby, všechnu tu socialistickou bandu postřílet. Proto taky kterej voják má dneska přesčas a&#160;nevrátí se do kasáren a&#160;natáhne to až na druhej den, ten že proved zemězradu, poněvadž takovej vožralej chlap netrefí ani jednoho člověka, když budou salvy, a&#160;ještě bude střílet do vzduchu.</p>
			<p class="MLP-text para-style-override-1">Tedy ten jednoročák Železný vrátil se do cimry a&#160;povídá, že měl přeci jen kaučukovej dědek dobrej nápad. Dyť vono je to celkem pravda, zejtra přece nikoho do kasáren nepustějí, tak je nejlepší vůbec nepřijít, a&#160;taky to, poslušně hlásím, pane obrlajtnant, uskutečnil jako jedno víno. Ale ten obrst Fliedler, to vám byl taková potvora mizerná, dej mu pámbu nebe, že chodil druhej den po Praze a&#160;hledal někoho, kdo se vodvážil z&#160;našeho regimentu vylézt z&#160;kasáren, a&#160;někde u&#160;Prašný brány potkal taky šťastně Železnýho a&#160;hned na něho spustil: ‚Já ti tám, já ti náučím, já ti dvakrát oslatím!‘ Řekl mu toho ještě víc a&#160;spakoval ho s&#160;sebou do kasáren a&#160;po celý cestě mu říkal leccos vošklivýho, výhružnýho a&#160;ptal se ho pořád, jak se jmenuje. ‚Šélesnej, Šelesny, ty to odsrat, já rát, še chytit, já ti ukášat den ersten Mai. Šélesny, Šélesny, ty bejt můj, závžit, fajn závžit!‘</p>
			<p class="MLP-text para-style-override-1">Železnýmu už to bylo všechno jedno. Tak jak šli přes Poříč, kolem Rozvařilů, Železný skočil do průjezdu a&#160;ztratil se mu průchodem a&#160;zkazil kaučukovýmu dědkovi tu velikou radost, až ho bude sázet do arestu. Obrsta to tak rozčililo, že mu utek, že ze vzteku zapomněl, jak se ten jeho delikvent jmenuje, poplet si to, a&#160;když přišel do kasáren, začal skákat do stropu, strop byl nízkej, a&#160;ten, co měl bataliónku, divil se, proč dědek mluví najednou lámaně česky a&#160;křičí: ‚Méděnej závšít, Méděnej né závšít, Ólófěnej závšít, Cínofej závšít!‘ A&#160;takhle dědek trápil den ze dne a&#160;ptal se pořád, jestli už chytli Měděnýho, Olověnýho a&#160;Cínovýho, a&#160;taky dal vyrukovat celej regiment, ale oni už Železnýho, vo kterým se to všeobecně vědělo, dali na marodku, poněvadž byl zubní technik.</p>
			<p class="MLP-text para-style-override-1">Až takhle jednou vod našeho regimentu podařilo se jednomu probodnout jednoho dragouna v&#160;hospodě u&#160;Bucků, kterej mu chodil za holkou, a&#160;tu nás seřadili do čtverce, museli vyjít všichni, i&#160;marodka, kdo byl moc marod, toho dva drželi. Tak taky nebylo to nic platný, musel Železný vyrukovat na dvůr a&#160;tam nám četli rozkaz po regimentu asi v&#160;tom smyslu, že dragouni jsou taky vojáci a&#160;že je zakázáno je probodávat, protože jsou to naši kriegskamaraden. Jeden jednoročák to překládal a&#160;náš obrst koukal jako tygr. Napřed prošel před frontou, potom zas šel dozadu, obcházel čtverec, a&#160;na­jednou objevil Železnýho, který byl jako hora, takže to, pane obrlajtnant, bylo strašně komický, když ho přitáh dovnitř čtverce. Jednoročák přestal překládat a&#160;náš obrst začal vyskakovat před Železným, jako když pes doráží na kobylu, a&#160;přitom řval: ‚Ták ty mně neujít, ty mně nejít nikam neutéct, teď zas žíkat, žeš Šélesný, a&#160;já furt žíkat Médený, Cínofý, Olófěný, von je Šélesný, a&#160;von je ten parchant Šélesný, já ti náučím Olófěný, Cínofý, Médený, ty Mistvieh, du Schwein, du Šélesný!‘ Pak mu napařil za to měsíc, ale potom se mu ňák za čtrnáct dní rozbolavějí zuby, a&#160;von si vzpomněl, že Železný je zubní technik, tak ho dal přivést z&#160;arestu na marodku a&#160;chtěl si dát vod něho vytrhnout zub, a&#160;Železný mu ho trhal asi půl hodiny, takže dědka asi třikrát vomejvali, ale dědek ňák zkrot a&#160;vodpustil Železnýmu těch druhejch čtrnáct dní.</p>
			<p class="MLP-text para-style-override-1">To je tedy tak, pane obrlajtnant, když představenej zapomene na jméno svýho podřízenýho, ale podřízenej na jméno svýho představenýho nesmí nikdy zapomenout, jako nám právě říkal ten pan obrst, že ani po letech nezapomeneme, že jsme měli jednou obrsta Fliedlera.&#160;– Nebylo to snad příliš dlouhé, pane obrlajtnant?“</p>
			<p class="MLP-text para-style-override-1">„Víte, Švejku,“ odpověděl nadporučík Lukáš, „čím dále vás poslouchám, tím více přicházím k&#160;přesvědčení, že si svých představených vůbec nevážíte. Voják má ještě po letech o&#160;svých bývalých představených mluvit jenom dobře.“</p>
			<p class="MLP-text para-style-override-1">Bylo vidět, že nadporučík Lukáš se začíná bavit.</p>
			<p class="MLP-text para-style-override-1">„Poslušně hlásím, pane obrlajtnant,“ vpadl mu do toho Švejk omluvným tónem, „dyť von už je pan obrst Fliedler dávno mrtvej, ale když si, pane obrlajtnant, přejete, budu o&#160;něm mluvit samou chválu. Von byl vám, pane obrlajtnant, učiněnej anděl na vojáky. Von byl vám tak hodnej jako svatej Martin, kterej rozdával martinský husy chudejm a&#160;hladovejm. Von se dělil vo svůj voběd z&#160;oficírsmináže s&#160;nejbližším vojákem, kterýho potkal na dvoře, a&#160;když už se nám všem přejedli blbouni, tak nám dal dělat na mináž grenadýrmarš s&#160;vepřovým masem, a&#160;o&#160;manévrech, to teprve se vyznamenal se svou dobrotou. Když jsme přišli do Dolních Královic, tak dal rozkaz vypít celej dolnokrálovickej pivovar na jeho útraty, a&#160;když měl svátek nebo narozeniny, tak dal pro celej regiment navařit zajíce na smetaně s&#160;houskovejma knedlíkama. Von byl takovej hodnej na manšaft, že vám jednou, pane obrlajtnant…“</p>
			<p class="MLP-text para-style-override-1">Nadporučík Lukáš klepl jemně Švejka přes ucho a&#160;řekl přátelským tónem:</p>
			<p class="MLP-text para-style-override-1">„Tak jdi už, potvoro, nech už ho být.“</p>
			<p class="MLP-text para-style-override-1">„Zum Befehl, Herr Oberleutnant!“ Švejk odcházel k&#160;svému vagónu, zatímco před ešalonem bataliónu, tam, kde ve vagóně byly zavřeny telefonní přístroje a&#160;dráty, odehrávala se tato scéna: Stál tam post, poněvadž všechno z&#160;nařízení hejtmana Ságnera muselo být feldmäßig. Posti se tedy rozestavili podle cenností ešalonu po obou stranách a&#160;dostali feldruf a&#160;losung z&#160;kanceláře bataliónu.</p>
			<p class="MLP-text para-style-override-1">Ten den byl feldruf „Kappe“ a&#160;losung „Hatvan“. Post, který si to měl u&#160;telefonních aparátů pamatovat, byl nějaký Polák z&#160;Kolomyje, který nějakou divnou náhodou se dostal k&#160;91.&#160;regimentu.</p>
			<p class="MLP-text para-style-override-1">Kdepak aby věděl, co je to Kappe, ale poněvadž měl v&#160;sobě nějaký zárodek mnemotechniky, tak si přece jen zapamatoval, že to začíná s&#160;„k“, a&#160;hrdě odpověděl poručíkovi Dubovi, který měl bataliónku a&#160;ptal se ho, přibližuje se k&#160;němu, na heslo ode dne: „Kafe.“ Bylo to ovšem velice přirozené, poněvadž Polák z&#160;Kolomyje pořád ještě vzpomínal na ranní a&#160;večerní kávu v&#160;táboře Brucku.</p>
			<p class="MLP-text para-style-override-1">A&#160;když zařval ještě jednou „kafe“ a&#160;poručík Dub se neustále k&#160;němu přibližoval, tu on, pamětliv na svou přísahu a&#160;na to, že je na stráži, zvolal hrozivě: „Halt!“, a&#160;když poručík Dub udělal k&#160;němu ještě dva kroky a&#160;stále chtěl na něm feldruf, namířil na něj ručnici, a&#160;neznalý dokonale německého jazyka, užil podivné směsi polštiny s&#160;němčinou, křiče: „Benže šajsn, benže šajsn.“</p>
			<p class="MLP-text para-style-override-1">Poručík Dub pochopil a&#160;počal couvat nazpátek, křiče: „Wach­kommandant, Wachkommandant!“</p>
			<p class="MLP-text para-style-override-1">Objevil se četař Jelínek, který Poláka zaváděl na stráž, a&#160;ptal se ho sám po heslu, potom poručík Dub, na kteréž otázky odpovídal zoufalý Polák od Kolomyje křikem, který se rozléhal po nádraží: „Kafe, kafe.“ Co tam bylo ešalonů, počali z&#160;nich vojáci vyskakovat s&#160;esšálkama a&#160;byla hrozná panika, která skončila tím, když odzbrojeného poctivého vojáka odvedli do arestantvagónu.</p>
			<p class="MLP-text para-style-override-1">Ale poručík Dub choval určité podezření na Švejka, kterého viděl prvního s&#160;esšálkem vylízat z&#160;vagónu, a&#160;byl by dal za to krk, že ho slyšel volat: „S&#160;esšálkama ven, s&#160;esšálkama ven.“</p>
			<p class="MLP-text para-style-override-1">Po půlnoci vlak se hnul na Ladovce a&#160;Trebišov, kde ho ráno uvítal na stanici veteránský spolek, poněvadž si tenhle maršbatalión spletl s&#160;maršbataliónem 14.&#160;honvédského maďarského pluku, který projel stanicí hned v&#160;noci. Jisto bylo, že veteráni byli namazaní, a&#160;svým řevem „Isten áld meg a&#160;királyt“ probudili ze spaní celý ešalon. Několik uvědomělejších naklonilo se z&#160;vagónů a&#160;odpovědělo jim: „Polibte nám prdel. Éljen!“</p>
			<p class="MLP-text para-style-override-1">Načež veteráni zařvali, až se okna nádražní budovy otřásala: „Éljen! Éljen a&#160;tizennegyedik regiment (čtrnáctý regiment)!“</p>
			<p class="MLP-text para-style-override-1">Za pět minut jel vlak dál na Humenné. Zde již byly jasně a&#160;zřetelně znát stopy bojů, když Rusové táhli do údolí Tisy. Po stráních táhly se primitivní zákopy, tu a&#160;tam bylo vidět vypálenou usedlost, kolem které narychlo zbudovaná bouda znamenala, že se majitelé opět vrátili.</p>
			<p class="MLP-text para-style-override-1">Potom, když k&#160;polednímu přišla stanice Humenné, kde nádraží jevilo také zbytky bojů, vykonány byly přípravy k&#160;obědu a&#160;mužstvo ešalonu zatím mohlo nahlédnout do veřejného tajemství, jak úřady po odchodu Rusů jednají s&#160;místním obyvatelstvem, které bylo řečí i&#160;náboženstvím příbuzné ruským vojskům.</p>
			<p class="MLP-text para-style-override-1">Na peróně, obklíčena uherskými četníky, stála skupina zatčených uherských Rusů. Bylo tam několik popů, učitelů a&#160;sedláků z&#160;širokého dalekého okolí. Všichni měli ruce svázané dozadu provazy a&#160;po párech přivázáni k&#160;sobě. Většinou měli rozbité nosy a&#160;boule na hlavách, jak dostali hned po zatčení výprask od četníků.</p>
			<p class="MLP-text para-style-override-1">Kousek dál hrál si jeden maďarský četník s&#160;jedním popem. Uvázal mu provaz kolem levé nohy, který držel v&#160;ruce, a&#160;nutil ho kolbou, aby pop tančil čardáš, přičemž trhal provazem, takže pop upadl na nos, a&#160;maje ruce svázané dozadu, nemohl vstát a&#160;dělal zoufalé pokusy obrátit se na záda, aby se snad tak mohl zvednout ze země. Četník se tak tomu upřímně smál, až mu slzy tekly z&#160;očí, a&#160;když už pop se zvedal, trhnul provazem a&#160;pop byl opět na nose.</p>
			<p class="MLP-text para-style-override-1">Konečně učinil tomu přítrž četnický důstojník, který poručil, aby zatčené odvedli zatím, než přijede vlak, za nádraží do prázdné kůlny a&#160;tam je bili a&#160;mlátili, aby to nikdo neviděl.</p>
			<p class="MLP-text para-style-override-1">O&#160;této epizodě rozhovořili se ve štábním vagónu a&#160;celkem možno říct, že většina to odsuzovala.</p>
			<p class="MLP-text para-style-override-1">Fénrich Kraus mínil, že když už jsou velezrádci, mají se hned na místě oběsit beze všeho týrání, zato však poručík Dub s&#160;celým výjevem naprosto souhlasil a&#160;převedl to hned na sarajevský atentát a&#160;vysvětlil to tak, že ti maďarští četníci na stanici Humenné mstí smrt arciknížete Františka Ferdinanda a&#160;jeho choti. Aby dodal váhy svým slovům, řekl, že odbíral časopis (Šimáčkův Čtyřlístek) a&#160;tam že ještě před válkou v&#160;červencovém čísle bylo o&#160;tom atentátu napsáno, že bezpříkladný zločin sarajevský zanechává v&#160;lidských srdcích nadlouho nezhojitelnou ránu, tím bolestnější, že zločinem nebyl jen zahlazen život představitele výkonné moci státu, nýbrž i&#160;život jeho věrné a&#160;milované družky, a&#160;že zničením těch dvou životů rozvrácen šťastný, příkladný rodinný život a&#160;sirotami učiněny všemi milované děti.</p>
			<p class="MLP-text para-style-override-1">Nadporučík Lukáš jen zamručel k&#160;sobě, že asi zde v&#160;Humenném četníci odebírali „Šimáčkův Čtyřlístek“ s&#160;tím dojemným článkem. Vůbec se mu počalo vše najednou hnusit a&#160;cítil jenom potřebu opít se, aby ho opustil světobol. Vyšel tedy z&#160;vagónu a&#160;šel vyhledat Švejka.</p>
			<p class="MLP-text para-style-override-1">„Poslyšte, Švejku,“ řekl k&#160;němu, „nevíte o&#160;nějaké láhvi koňaku? Mně není nějak dobře.“</p>
			<p class="MLP-text para-style-override-1">„To dělá všechno, poslušně hlásím, pane obrlajtnant, změna počasí. Může bejt, až budeme na bojišti, že vám bude ještě hůř. Čím víc se člověk vzdaluje vod svý původní vojenský bázy, tím mu bejvá mdlejc. Strašnickej zahradník, nějakej Josef Kalenda, ten se taky jednou vzdálil z&#160;domova, šel ze Strašnic na Vinohrady, stavil se na Zastávce v&#160;hospodě, ale to mu ještě nic nebylo, ale jakmile přišel do Korunní třídy k&#160;vodárně, bral v&#160;Korunní třídě až za kostel svaté Ludmily hospodu za hospodou a&#160;cítil už malátnost. Nedal se však tím odstrašit, poněvadž se vsadil předtím ten večer v&#160;Strašnicích v&#160;hospodě ‚U&#160;remízy‘ s&#160;jedním řidičem vod elektriky, že udělá pěšky cestu kolem světa za tři neděle. Počal se tedy dál a&#160;dál vzdalovat vod svýho domova, až se přivalil do ‚Černýho pivovaru‘ na Karlově náměstí, a&#160;vodtamtuď šel na Malou Stranu k&#160;Sv.&#160;Tomáši do pivovaru a&#160;odtamtud přes restauraci ‚U&#160;Montágů‘ a&#160;ještě vejš přes hospodu ‚U&#160;krále brabantskýho‘, pak na ‚Krásnou vyhlídku‘, odtud do Strahovskýho kláštera do pivovaru. Ale to už mu změna podnebí přestala svědčit. Dostal se až na Loretánský náměstí a&#160;tam dostal najednou takový stesk po domově, že sebou praštil na zem, počal se válet po chodníku a&#160;křičel: ‚Lidičky, já už dál nepůjdu. Já se na cestu kolem světa,‘ s&#160;dovolením, pane obrlajtnant, ‚vykašlu.‘ Jestli však si přejou, pane obrlajtnant, tak jim nějaký koňak seženu, jenom se bojím, abyste mně dřív nevodjeli.“</p>
			<p class="MLP-text para-style-override-1">Nadporučík Lukáš ho ujistil, že dřív se odtud nepojede až za dvě hodiny a&#160;že koňak prodávají hned za nádražím potajmu v&#160;láhvích, hejtman Ságner že tam už Matušiče poslal a&#160;ten že mu přines za patnáct korun láhev zcela obstojného koňaku. Tady má patnáct korun, a&#160;už aby šel, a&#160;jen ať nikomu neříká, že je to pro nadporučíka Lukáše nebo že on ho posílá, poněvadž je to vlastně zakázaná věc.</p>
			<p class="MLP-text para-style-override-1">„Buďte ubezpečenej, pane obrlajtnant,“ řekl Švejk, „že to bude všechno v&#160;pořádku, poněvadž já mám moc rád zakázaný věci, poněvadž jsem se vždycky octnul v&#160;něčem zakázaným, aniž bych byl vo tom věděl bejval. Jednou v&#160;karlínskejch kasárnách nám zakázali…“</p>
			<p class="MLP-text para-style-override-1">„Kehrt euch&#160;– marschieren&#160;– marsch!“ přerušil ho nadporučík Lukáš.</p>
			<p class="MLP-text para-style-override-1">Švejk šel tedy za nádraží, opakuje si po cestě všechny složky své výpravy: že koňak musí být dobrý, proto ho musí napřed ochutnat, že je to zakázané, proto musí být opatrný.</p>
			<p class="MLP-text para-style-override-1">Když právě zahýbal za perón, srazil se opětně s&#160;poručíkem Dubem.</p>
			<p class="MLP-text para-style-override-1">„Co se zde flákáš?“ otázal se Švejka. „Znáš mne?“</p>
			<p class="MLP-text para-style-override-1">„Poslušně hlásím,“ odpověděl Švejk salutuje, „že si vás nepřeji poznat z&#160;té vaší špatné stránky.“</p>
			<p class="MLP-text para-style-override-1">Poručík Dub ustrnul leknutím, ale Švejk stál klidně, drže stále ruku na štítku čepice, a&#160;pokračoval:</p>
			<p class="MLP-text para-style-override-1">„Poslušně hlásím, pane lajtnant, že vás chci poznat jen z&#160;té dobré stránky, abyste mne nepřinutil až k&#160;pláči, jak jste mně posledně říkal.“</p>
			<p class="MLP-text para-style-override-1">Poručíkovi Dubovi zakroutila se nad takovou drzostí hlava a&#160;vzmohl se jen na rozhorlený výkřik:</p>
			<p class="MLP-text para-style-override-1">„Táhni, mizero, my si spolu ještě promluvíme!“</p>
			<p class="MLP-text para-style-override-1">Švejk odešel za perón a&#160;poručík Dub, vzpamatovav se, vydal se za ním. Za nádražím, hned u&#160;silnice, stála řada nůší postavených dnem nahoru, na kterých byly ošatky a&#160;na ošatkách různé laskominy zcela nevinně vypadající, jako kdyby ty všechny dobroty byly určeny pro školní mládež někde na výletě. Ležely tam kousky tažených bonbónů, trubičky z&#160;oplatek, hromada kyselých pokroutek, tu a&#160;tam ještě na některé ošatce krajíčky černého chleba s&#160;kouskem salámu, zcela určitě koňského původu. Vevnitř však nůše obsahovaly různý alkohol, flašky s&#160;koňakem, rumem, jeřabinkou a&#160;s&#160;jinými likéry a&#160;kořalkami.</p>
			<p class="MLP-text para-style-override-1">Hned za příkopem silnice byla bouda a&#160;tam se vlastně všechny tyhle obchody s&#160;nedovolenými nápoji prováděly.</p>
			<p class="MLP-text para-style-override-1">Vojáci to napřed vyjednali u&#160;nůší a&#160;pejzatý žid vytáhl zpod nůše tak nevinně vypadající kořalku a&#160;přinesl ji pod kaftanem do dřevěné boudy, kde už si ji voják nenápadně schoval někam do kalhot nebo pod blůzu.</p>
			<p class="MLP-text para-style-override-1">Sem tedy Švejk zaměřil, zatímco od nádraží poručík Dub se svým detektivním talentem ho pozoroval.</p>
			<p class="MLP-text para-style-override-1">Švejk to vzal hned přímo u&#160;první nůše. Napřed si vybral bonbóny, které zaplatil a&#160;strčil do kapsy, přičemž pán s&#160;pejzy mu zašeptal:</p>
			<p class="MLP-text para-style-override-1">„Schnaps hab’ ich auch, gnädiger Herr Soldat.“</p>
			<p class="MLP-text para-style-override-1">Vyjednávání bylo rychle skoncováno, Švejk odešel do boudy, a&#160;dříve nedal peníze, dokud pán s&#160;pejzy láhev neotevřel a&#160;Švejk neochutnal. Byl ale s&#160;koňakem spokojen a&#160;vracel se na nádraží, zastrčiv si láhev pod blůzu.</p>
			<p class="MLP-text para-style-override-1">„Kdepak jsi byl, mizero?“ zastoupil mu cestu k&#160;perónu poručík Dub.</p>
			<p class="MLP-text para-style-override-1">„Poslušně hlásím, pane lajtnant, že jsem si šel koupit bonbóny.“ Švejk sáhl do kapsy a&#160;vytáhl hrst špinavých, zaprášených bonbónů: „Jestli by se pan lajtnat neštítil&#160;– já už je okoušel, nejsou špatný. Mají takovou příjemnou, zvláštní chuť, jako vod povidel, pane lajtnant.“</p>
			<p class="MLP-text para-style-override-1">Pod blůzou rýsovaly se kulaté obrysy lahve.</p>
			<p class="MLP-text para-style-override-1">Poručík Dub poplácal Švejkovi po blůze:</p>
			<p class="MLP-text para-style-override-1">„Co to tady neseš, ty jeden mizero. Vytáhni to ven!“</p>
			<p class="MLP-text para-style-override-1">Švejk vytáhl láhev s&#160;nažloutlým obsahem, se zcela jasnou a&#160;zřetelnou etiketou <span class="MLP-znak-kurziva-11b">Cognac</span>.</p>
			<p class="MLP-text para-style-override-1">„Poslušně hlásím, pane lajtnant,“ odpověděl Švejk neohroženě, „že jsem si byl do prázdný flašky od koňaku napumpovat trochu vody k&#160;pití. Já mám ještě vod toho guláše, co jsme měli včera, strašnou žízeň. Jenže voda je tam u&#160;tý pumpy, jak vidíte, pane lajtnant, nějaká žlutá, to bude asi nějaká železitá voda. Takový vody jsou moc zdravý a&#160;užitečný.“</p>
			<p class="MLP-text para-style-override-1">„Když máš takovou žízeň, Švejku,“ řekl poručík Dub, ďábelsky se usmívaje a&#160;chtěje co nejdéle prodloužit tu scénu, ve které to Švejk nadobro prohraje, „tak se napij, ale pořádně. Vypij to všechno najednou!“</p>
			<p class="MLP-text para-style-override-1">Poručík Dub zkombinoval si už předem, jak Švejk udělá pár hltů a&#160;dál už nebude moci a&#160;jak on, poručík Dub, nad ním slavně zvítězí a&#160;řekne: „Podej mi taky láhev, ať se trochu napiji, já mám také žízeň.“ Jak se bude asi ten lump Švejk v&#160;tom hrozném okamžiku pro něho tvářit, a&#160;potom dál raport a&#160;tak dále.</p>
			<p class="MLP-text para-style-override-1">Švejk odzátkoval láhev, přiložil k&#160;ústům a&#160;hlt za hltem se ztrácel v&#160;jeho hrdle. Poručík Dub zkameněl. Švejk před jeho očima vypil celou láhev, aniž by hnul brvami, a&#160;prázdnou láhev hodil přes silnici do rybníka, odplivl si a&#160;řekl, jako by byl vypil skleničku minerální vody:</p>
			<p class="MLP-text para-style-override-1">„Poslušně hlásím, pane lajtnant, že ta voda měla vopravdu železitou příchuť. V&#160;Kamýku nad Vltavou jeden hostinskej dělal pro svý letní hosty železitou vodu takovým způsobem, že do studny házel starý podkovy.“</p>
			<p class="MLP-text para-style-override-1">„Já ti dám starý podkovy! Pojď mně ukázat tu studni, odkud měls tu vodu!“</p>
			<p class="MLP-text para-style-override-1">„To je kousek vodtuď, pane lajtnant, hned tady za tou dřevěnou boudou.“</p>
			<p class="MLP-text para-style-override-1">„Jdi napřed, ty mizero, ať vidím, jak držíš krok!“</p>
			<p class="MLP-text para-style-override-1">„To je opravdu zvláštní,“ pomyslil si poručík Dub. „Na tom bídném chlapovi není docela nic znát.“</p>
			<p class="MLP-text para-style-override-1">Švejk šel tedy napřed, oddán do vůle boží, ale stále mu něco říkalo, že tam studna musí být, a&#160;taky ho nikterak nepřekvapilo, že tam byla. Dokonce tam byla pumpa, a&#160;když k&#160;ní došli, tu Švejk zapumpoval, tekla z&#160;ní nažloutlá voda, takže mohl slavnostně prohlásit:</p>
			<p class="MLP-text para-style-override-1">„Tady je ta železitá voda, pane lajtnant.“</p>
			<p class="MLP-text para-style-override-1">Uděšený muž s&#160;pejzy se přiblížil a&#160;Švejk mu řekl německy, aby přinesl nějakou skleničku, že se pan lajtnant chce napít.</p>
			<p class="MLP-text para-style-override-1">Poručík Dub tak z&#160;toho úplně zblbl, že vypil celou sklenici vody, po které se mu v&#160;ústech převalovala chuť koňské moče a&#160;hnojůvky, a&#160;úplně zpitomělý tím, co zažil, dal pejzatému židovi za tu sklenici vody pětikorunu, a&#160;obraceje se na Švejka, řekl k&#160;němu:</p>
			<p class="MLP-text para-style-override-1">„Co zde čumíš, táhni domů.“</p>
			<p class="MLP-text para-style-override-1">Za pět minut Švejk objevil se ve štábním vagónu u&#160;nadporučíka Lukáše a&#160;tajemným posuňkem vylákal ho z&#160;vagónu a&#160;venku mu sdělil:</p>
			<p class="MLP-text para-style-override-1">„Poslušně hlásím, pane obrlajtnant, že za pět, nanejdýl za deset minut budu úplně vožralej, ale budu ležet ve svým vagóně, a&#160;prosil bych vás, abyste mě alespoň, pane obrlajtnant, na tři hodiny nevolal a&#160;žádný poručení mi nedával, dokud se z&#160;toho nevyspím. Vše je v&#160;pořádku, ale mě chyt pan lajtnant Dub, já mu řekl, že je to voda, tak jsem musel před ním tu celou flašku koňaku vypít, abych mu dokázal, že je to voda. Všechno je v&#160;pořádku, nic jsem neprozradil, jak jste si přál, a&#160;vopatrnej jsem byl taky, ale teď už, poslušně hlásím, pane obrlajtnant, že už to cejtím, začínají mně ňák brnět nohy. Ovšem, poslušně hlásím, pane obrlajtnant, že jsem zvyklej chlastat, poněvadž s&#160;panem feldkurátem Katzem…“</p>
			<p class="MLP-text para-style-override-1">„Odejdi, bestie!“ zvolal nadporučík Lukáš, ale beze všeho hněvu, zato však poručík Dub stal se u&#160;něho o&#160;padesát procent nesympatičtější než předtím.</p>
			<p class="MLP-text para-style-override-1">Švejk vlezl opatrně do svého vagónu, a&#160;ukládaje se na svůj plášť a&#160;baťoh, řekl k&#160;účetnímu šikovateli a&#160;k&#160;ostatním:</p>
			<p class="MLP-text para-style-override-1">„Jednou se vám jeden člověk vožral a&#160;prosil, aby ho nebudili…“</p>
			<p class="MLP-text para-style-override-1">Po těch slovech převalil se na bok a&#160;počal chrápat.</p>
			<p class="MLP-text para-style-override-1">Plyny, které vyvozoval krkáním, záhy naplnily celou místnost, takže kuchař okultista Jurajda, saje atmosféru nozdrami, prohlásil:</p>
			<p class="MLP-text para-style-override-1">„Sakra, tady voní koňak.“</p>
			<p class="MLP-text para-style-override-1">U&#160;skládacího stolu seděl jednoroční dobrovolník Marek, který konečně po všech těch útrapách dotáhl to až na batalionsgeschichtsschreibra.</p>
			<p class="MLP-text para-style-override-1">Nyní sestavoval do zásoby hrdinné skutky bataliónu a&#160;bylo vidět, že mu to dělá velké potěšení, ten pohled do budoucna.</p>
			<p class="MLP-text para-style-override-1">Účetní šikovatel Vaněk se zájmem sledoval, jak jednoroční dobrovolník pilně píše a&#160;směje se přitom na celé kolo. Proto také vstal a&#160;naklonil se nad jednoročním dobrovolníkem, který mu počal vysvětlovat:</p>
			<p class="MLP-text para-style-override-1">„To máte strašnou legraci, psát dějiny bataliónu do zásoby. Hlavní věcí je, aby se postupovalo systematicky. Ve všem musí být systém.“</p>
			<p class="MLP-text para-style-override-1">„Systematický systém,“ poznamenal účetní šikovatel Vaněk s&#160;úsměvem víceméně opovržlivým.</p>
			<p class="MLP-text para-style-override-1">„Ano,“ řekl ledabyle jednoroční dobrovolník, „systematizovaný, systematický systém při psaní dějin bataliónu. Napřed nemůžeme vyrukovat hned s&#160;velkým vítězstvím. To všechno musí jít pomalu, podle určitého plánu. Náš batalión nemůže vyhrát najednou tuhle světovou vojnu. Nihil nisi bene. Hlavní věcí je pro důkladného historika dějin, jako jsem já, udělat si zprvu plán našich vítězství.</p>
			<p class="MLP-text para-style-override-1">Kupříkladu zde líčím, jak náš batalión, to snad bude asi za dva měsíce, málem překročí ruské hranice, velice silně obsazené, řekněme donskými pluky nepřítele, zatímco několik nepřátelských divizí obchází naše pozice. Na první pohled se zdá, že náš batalión jest ztracen, že nás rozsekají na nudle, když vtom dá hejtman Ságner tento rozkaz po našem bataliónu: ‚Bůh nechce, abychom tu zahynuli, prchejme!‘ Náš batalión dá se tedy na útěk, ale nepřátelská divize, která nás už obešla, vidí, že se vlastně na ni ženem, počne zděšeně utíkat a&#160;padne bez výstřelu do rukou rezervám naší armády. Tím tedy vlastně celá historie našeho bataliónu začne. Z&#160;nepatrné události, abych mluvil prorocky, pane Vaňku, vyvinou se dalekosáhlé věci. Náš batalión jde od vítězství k&#160;vítězství. Zajímavé bude, jak náš batalión přepadne spícího nepřítele, k&#160;čemuž ovšem je potřeba slohu ‚Ilustrovaného válečného zpravodaje‘, který vycházel u&#160;Vilímka za rusko-japonské války.</p>
			<p class="MLP-text para-style-override-1">Náš batalión přepadne tábor spících nepřátel. Každý náš voják vyhledá si jednoho nepřítele, vší silou vrazí mu bodák do prsou. Znamenitě nabroušený bajonet vjede jako do másla a&#160;jen tu a&#160;tam zapraská žebro, spící nepřátelé trhají celým tělem, na okamžik vypoulejí udivené, ale již nic nevidoucí oči, zachroptějí a&#160;natáhnou se. Spícím nepřátelům objevují se na rtech krvavé sliny, tím je věc odbyta a&#160;vítězství je na straně našeho bataliónu. Nebo ještě lepší to bude asi tak za tři měsíce, to náš batalión zajme ruského cara. O&#160;tom si ale povíme, pane Vaňku, až později, mezitím si musím připravit do zásoby malé epizody, svědčící o&#160;bezpříkladné hrdinnosti. Bude mně třeba vymyslit si zcela nové válečné termíny. Jeden jsem si již vymyslil, budu psát o&#160;obětavé odhodlanosti našeho mužstva, prošpikovaného střepinami granátů. Výbuchem nepřátelské miny přijde jeden z&#160;našich četařů, řekněme dvanácté nebo třinácté kumpanie, o&#160;hlavu.</p>
			<p class="MLP-text para-style-override-1">Á propos,“ řekl jednoroční dobrovolník, uhodiv se do hlavy, „málem bych zapomněl, pane rechnungsfeldvébl, čili po občansku řečeno, pane Vaněk, musíte mně zaopatřit seznam všech šarží. Jmenujte mně nějakého šikovatele od dvanácté kumpanie.&#160;– Houska? Dobrá, tak tedy Houska přijde o&#160;hlavu s&#160;tou minou, hlava mu odletí, tělo však udělá ještě několik kroků, namíří si a&#160;sestřelí ještě nepřátelský aeroplán. To se samo sebou rozumí, že ohlasy těchto vítězství musí být v&#160;budoucnosti oslaveny v&#160;rodinném kruhu v&#160;Schönbrunnu. Rakousko má velice mnoho bataliónů, ale jediný batalión, to je náš, který se vyznamená, že jedině kvůli němu uspořádá se malá rodinná intimní slavnost císařského domu.</p>
			<p class="MLP-text para-style-override-1">Představuji si to tak, jak vidíte v&#160;mých poznámkách, že arcivévodská rodina Marie Valérie přesídlí kvůli tomu z&#160;Wallsee do Schönbrunnu. Slavnost je čistě intimní a&#160;koná se v&#160;sále vedle mocnářovy ložnice, kteráž je osvětlena bílými voskovicemi, neboť jak je známo, u&#160;dvora nemilují elektrických žárovek kvůli krátkému spojení, vůči kterému jest stařičký mocnář zaujat. O&#160;šesté hodině večerní začíná slavnost ku cti a&#160;chvále našeho bataliónu. V&#160;tu dobu uvedeni jsou vnukové Jeho Veličenstva do sálu, jenž vlastně náleží ke komnatám zvěčnělé císařovny.</p>
			<p class="MLP-text para-style-override-1">Teď je otázka, kdo bude přítomen kromě císařské rodiny. Musí tam být a&#160;bude tam generální adjutant mocnáře hrabě Paar. Poněvadž při takových rodinných a&#160;intimních hostinách bývá občas někomu mdlo, čímž ovšem nemyslím, že se hrabě Paar snad poblije, je vyžadována přítomnost osobního lékaře, dvorního rady dr.&#160;Kerzla. Kvůli pořádku, aby si snad dvorní lokajové nedovolili nějaké důvěrnosti ku dvorním dámám přítomným na hostině, objevuje se nejvyšší hofmistr baron Lederer, komoří hrabě Bellegarde a&#160;vrchní dvorní dáma hraběnka Bombellesová, která hraje mezi dvorními dámami stejnou úlohu jako madam v&#160;bordelu u&#160;Šuhů.</p>
			<p class="MLP-text para-style-override-1">Když se vznešené panstvo shromáždilo, byl o&#160;tom uvědomen císař, který se pak objevil v&#160;průvodu svých vnuků, posadil se za stůl a&#160;pronesl přípitek na počest našeho maršbataliónu. Po něm se ujala slova arcivévodkyně Marie Valérie, která se zejména pochvalně zmiňuje o&#160;vás, pane rechnungsfeldvéble. Ovšem že podle mých poznámek náš batalión utrpí těžké a&#160;citelné ztráty, poněvadž batalión bez mrtvých není žádným bataliónem. Bude třeba ještě zhotovit nový článek o&#160;našich mrtvých. Dějiny bataliónů nesmí se skládat jenom ze suchých fakt o&#160;vítězství, kterých mám už napřed asi dvaačtyřicet poznamenáno. Vy například, pane Vaňku, padnete u&#160;malé říčky a&#160;tadyhle Baloun, který na nás tak divně čumí, ten zahyne docela jinou smrtí než kulí, šrapnelem nebo granátem. Bude uškrcen lasem vymrštěným z&#160;nepřátelského aeroplánu právě v&#160;tom okamžiku, kdy bude požírat oběd svého obrlajtnanta Lukáše.“</p>
			<p class="MLP-text para-style-override-1">Baloun odstoupil, zoufale máchl rukama a&#160;prohodil sklíčeně:</p>
			<p class="MLP-text para-style-override-1">„Když já za svou povahu nemůžu. Ještě když jsem sloužil v&#160;aktivu, tak jsem se třebas třikrát vobjevil u&#160;kuchyně pro mináž, dokud mne nezavřeli. Jednou jsem měl třikrát k&#160;obědu žebro, za kterýžto seděl jsem měsíc. Děj se vůle Páně.“</p>
			<p class="MLP-text para-style-override-1">„Nebojte se, Baloune,“ utěšoval ho jednoroční dobrovolník, „v&#160;dějinách bataliónu nebude o&#160;vás zmíňka, že jste zahynul při žrádle cestou od oficírsmináže do zákopů. Budete vyjmenován pohromadě se všemi muži našeho bataliónu, kteří padli za slávu naší říše, jako například účetní šikovatel Vaněk.“</p>
			<p class="MLP-text para-style-override-1">„Jakou smrt mně určujete, Marku?“</p>
			<p class="MLP-text para-style-override-1">„Jen tolik nespěchejte, pane rechnungsfeldvébl, tak rychle to nejde.“</p>
			<p class="MLP-text para-style-override-1">Jednoroční dobrovolník se zamyslil:</p>
			<p class="MLP-text para-style-override-1">„Vy jste z&#160;Kralup, není-liž pravda; tedy pište domů, do Kralup, že zmizíte beze stopy, ale pište nějak opatrně. Nebo si přejete býti těžce raněn, zůstat ležet za dráthindrnisama? Ležíte si tak pěkně s&#160;přelámanou nohou celý den. V&#160;noci nepřítel reflektorem osvětluje naši pozici a&#160;zpozoruje vás; myslí, že konáte výzvědnou službu, počne do vás řezat granáty a&#160;šrapnely. Vy jste vykonal ohromnou službu pro vojsko, poněvadž na vás nepřátelské vojsko vypotřebovalo takové množství munice jako na celý batalión, a&#160;vaše součástky plující volně vzduchem po všech těch výbuších nad vámi, prorážejíce rotací vzduch, zpívají píseň velkého vítězství.</p>
			<p class="MLP-text para-style-override-1">Zkrátka a&#160;dobře, na každého dojde a&#160;každý se vyznamená z&#160;našeho bataliónu, takže slavné stránky našich dějin budou přeplněny vítězstvími&#160;– ačkoliv bych velice nerad to přeplňoval, ale nemohu si pomoct, všechno musí být provedeno důkladně, aby po nás zbyla nějaká památka, nežli, řekněme v&#160;měsíci září, nezbude z&#160;našeho bataliónu dočista nic než jenom ty slavné stránky dějin, které budou mluvit do srdcí všech Rakušanů, že je jisto, že všichni z&#160;těch, kteří nespatří už svůj domov, bili se stejně statně a&#160;udatně. Konec toho již jsem sestavil, víte, pane Vaňku, toho nekrologu. Čest památce padlých! Jejich láska k&#160;mocnářství je láskou nejsvětější, neboť vyvrcholila ve smrt. Jejich jména nechť jsou s&#160;úctou vyslovována, jako například Vaněk. Oni pak, jichž se ztráta živitelů dotkla nejcitelněji, ať si hrdě utřou slzy, neboť padlí&#160;– byli hrdinové našeho bataliónu.“</p>
			<p class="MLP-text para-style-override-1">Telefonista Chodounský a&#160;kuchař Jurajda s&#160;velkým zájmem naslouchali výkladu jednoročního dobrovolníka o&#160;chystaných dějinách bataliónu.</p>
			<p class="MLP-text para-style-override-1">„Pojďte blíže, pánové,“ řekl jednoroční dobrovolník, listuje ve svých poznámkách, „stránka 15: ‚Telefonista Chodounský padl 3.&#160;září současně s&#160;kuchařem od bataliónu Jurajdou.‘ Slyšte dále mé poznámky: ‚Bezpříkladná hrdinnost. První s&#160;nasazením života zachraňuje telefonní drát ve své blindáži, nejsa již po tři dny u&#160;telefonu vystřídán.&#160;– Druhý, vida hrozící nebezpečí od nepřítele obejitím z&#160;flanky, s&#160;kotlem vařící polévky vrhá se na nepřítele, rozsévaje hrůzu a&#160;opařeniny u&#160;nepřítele.&#160;– Krásná smrt obou. První roztrhán minou, druhý udušen jedovatými plyny, které mu strčili pod nos, když již neměl se čím bránit.&#160;– Oba hynou s&#160;výkřikem: Es lebe unser Batalionskommandant!‘ Vrchní velitelství nemůže nežli denně přinášet nám díkůvzdání ve způsobě rozkazu, aby i&#160;jiné části naší armády znaly udatnost našeho bataliónu a&#160;vzaly si z&#160;nás příklad.</p>
			<p class="MLP-text para-style-override-1">Mohu vám přečíst výňatek z&#160;armádního rozkazu, který bude čten po všech oddílech armády, který se velice podobá onomu rozkazu arcivévody Karla, když stál se svým vojskem roku 1805 před Paduou a&#160;den po rozkazu dostal slušný nátěr. Poslyšte tedy, co se bude číst o&#160;našem bataliónu jako o&#160;příkladném hrdinném tělese pro všechna vojska: ‚Doufám, že celá armáda vezme si příklad z&#160;výše uvedeného bataliónu, zejména že osvojí si onoho ducha sebedůvěry a&#160;sebestatečnosti, pevné nezdolnosti v&#160;nebezpečí, oné příkladné hrdinnosti, lásky a&#160;důvěry ku svým představeným, kteréžto ctnosti, jimiž batalión vyniká, vedou ho k&#160;obdivuhodným činům, ku blahu a&#160;vítězství naší říše. Všichni za jeho příkladem!‘“</p>
			<p class="MLP-text para-style-override-1">Z&#160;místa, kde ležel Švejk, ozvalo se zívnutí a&#160;bylo slyšet, jak Švejk mluví ze spaní:</p>
			<p class="MLP-text para-style-override-1">„To mají pravdu, paní Müllerová, že jsou si lidi podobný. V&#160;Kra­lupech stavěl pumpy nějaký pan Jaroš a&#160;ten se podobal hodináři Lejhanzovi z&#160;Pardubic, jako když mu z&#160;voka vypadne, a&#160;ten zas byl tak nápadně podobnej jičínskýmu Piskorovi a&#160;všichni čtyři dohromady neznámýmu sebevrahovi, kterýho našli voběšenýho a&#160;úplně zetlelýho v&#160;jednom rybníku u&#160;Jindřichova Hradce, zrovna pod dráhou, kde se asi vrhnul pod vlak.“</p>
			<p class="MLP-text para-style-override-1">Ozvalo se nové zívnutí a&#160;potom ještě dodatek:</p>
			<p class="MLP-text para-style-override-1">„Potom ty všechny vostatní vodsoudili k&#160;velkej pokutě, a&#160;zejtra mně udělají, paní Müllerová, cezený nudle&#160;–“ Švejk převalil se na druhý bok a&#160;chrápal dál, zatímco mezi kuchařem okultistou Jurajdou a&#160;jednoročním dobrovolníkem nastala debata týkající se věcí v&#160;budoucnu.</p>
			<p class="MLP-text para-style-override-1">Okultista Jurajda mínil, že třebas na první pohled zdá se to být nesmyslem, když člověk píše z&#160;legrace o&#160;něčem, co bude v&#160;budoucnosti, ale je jisto, že i&#160;taková legrace velice často obsahuje prorocká fakta, kdy duševní zrak člověka překonává, pod vlivem tajemných sil, záclonu neznáma budoucnosti. Od toho okamžiku byl Jurajda ve své řeči samá záclona. Ob větu objevovala se jeho záclona budoucnosti, až konečně přešel dokonce na regeneraci, to jest na obnovování lidského těla, vrazil do toho schopnost obnovování těla u&#160;nálevníků, skončil prohlášením, že každý člověk může utrhnout ještěrce ocas a&#160;ten že jí opět naroste.</p>
			<p class="MLP-text para-style-override-1">Telefonista Chodounský k&#160;tomu poznamenal, že by si lidi medili, kdyby to u&#160;nich bylo možné jako s&#160;tím ocasem u&#160;ještěrky. Jako řekněme například na vojně, někomu to utrhne hlavu nebo jiné části těla, a&#160;pro vojenskou správu byla by taková věc strašně vítanou, poněvadž by nebyli žádní invalidi. Takový jeden rakouský voják, kterému by pořád rostly nohy, ruce, hlavy, byl by jistě cennější než celá brigáda.</p>
			<p class="MLP-text para-style-override-1">Jednoroční dobrovolník prohlásil, že dnes, díky vyspělé válečné technice, možno je s&#160;úspěchem nepřítele rozpůlit třebas i&#160;na tři příčné díly. Existuje zákon o&#160;obnovení těla mrskavek z&#160;rodu nálevníků; každá rozpůlená část obnovuje se, dostává nové ústrojí a&#160;roste samostatně jako mrskavka. V&#160;analogickém případě po každé bitvě by se rakouské vojsko zúčastnivší se této bitvy ztrojnásobilo, zdesateronásobilo, ke každé noze by se vyvinul nový svěží infanterista.</p>
			<p class="MLP-text para-style-override-1">„Kdyby vás tak slyšel Švejk,“ poznamenal účetní šikovatel Vaněk, „ten by nám uvedl aspoň nějaký příklad.“</p>
			<p class="MLP-text para-style-override-1">Švejk reagoval na své jméno a&#160;zamumlal: „Hier,“ a&#160;chrápal zase dál, vydav ze sebe tento projev vojenské disciplíny.</p>
			<p class="MLP-text para-style-override-1">V&#160;pootevřených dveřích vagónu objevila se hlava poručíka Duba.</p>
			<p class="MLP-text para-style-override-1">„Je zde Švejk?“ otázal se.</p>
			<p class="MLP-text para-style-override-1">„Spí, poslušně hlásím, pane lajtnant,“ odpověděl jednoroční dobrovolník.</p>
			<p class="MLP-text para-style-override-1">„Když se ptám po něm, vy jednoroční dobrovolníku, máte ihned skočit a&#160;zavolat ho.“</p>
			<p class="MLP-text para-style-override-1">„To nejde, pane lajtnant, on spí.“</p>
			<p class="MLP-text para-style-override-1">„Tak ho vzbuďte! Já se divím, že vám to, jednoroční dobrovolníku, hned nenapadlo? Máte přece projevovat více ochoty vůči svým představeným! Vy mne ještě neznáte.&#160;– Ale až mne poznáte…“</p>
			<p class="MLP-text para-style-override-1">Jednoroční dobrovolník začal budit Švejka.</p>
			<p class="MLP-text para-style-override-1">„Švejku, hoří, vstávej!“</p>
			<p class="MLP-text para-style-override-1">„Když tenkrát hořely Odkolkovy mlejny,“ zabručel Švejk, obraceje se opět na druhý bok, „přijeli hasiči až z&#160;Vysočan…“</p>
			<p class="MLP-text para-style-override-1">„Račte vidět,“ řekl vlídně jednoroční dobrovolník poručíkovi Dubovi, „že ho budím, ale že to nejde.“</p>
			<p class="MLP-text para-style-override-1">Poručík Dub se rozzlobil.</p>
			<p class="MLP-text para-style-override-1">„Jak se jmenujete, jednoroční dobrovolníku?&#160;– Marek?&#160;– Aha, to jste ten jednoroční dobrovolník Marek, který seděl pořád v&#160;arestě, že ano?“</p>
			<p class="MLP-text para-style-override-1">„Ano, pane lajtnant. Prodělal jsem jednoroční kurs, tak řečeno, v&#160;kriminále a&#160;byl jsem redegradován, to jest po svém propuštění od divizního soudu, kde moje nevina vyšla najevo, jmenován batalionsgeschichtsschreibrem s&#160;ponecháním hodnosti jednoročního dobrovolníka.“</p>
			<p class="MLP-text para-style-override-1">„Vy jím dlouho nebudete,“ řval poručík Dub, celý červený v&#160;obličeji, kterýžto přechod z&#160;barvy do barvy dělal dojem, že mu nabíhají tváře po fackách, „o&#160;to se přičiním já!“</p>
			<p class="MLP-text para-style-override-1">„Prosím, pane lajtnant, abych byl předveden k&#160;raportu,“ řekl vážně jednoroční dobrovolník.</p>
			<p class="MLP-text para-style-override-1">„Vy si se mnou nehrajte,“ řekl poručík Dub. „Já vám dám raport. My se ještě spolu setkáme, ale pak vás to bude setsakramentsky mrzet, poněvadž mě poznáte, když mě teď ještě neznáte!“</p>
			<p class="MLP-text para-style-override-1">Poručík Dub odcházel hněvivě od vagónu, zapomenuv v&#160;rozčilení na Švejka, ačkoliv měl před chvílí ten nejlepší úmysl zavolat Švejka a&#160;říct mu: „Dejchni na mě!“ jakožto sáhnutí k&#160;poslednímu prostředku ku zjištění Švejkova nezákonného alkoholismu. Teď bylo však již pozdě, poněvadž když se opět za půl hodiny vrátil k&#160;vagónu, rozdali mezitím pro mužstvo černou kávu s&#160;rumem, Švejk byl již vzhůru a&#160;na volání poručíka Duba vyskočil jako srnka z&#160;vagónu.</p>
			<p class="MLP-text para-style-override-1">„Dýchni na mne!“ zařval na něho poručík Dub.</p>
			<p class="MLP-text para-style-override-1">Švejk vydechl na něho celou zásobu svých plic, jako když horký vítr nese do polí vůni lihovaru.</p>
			<p class="MLP-text para-style-override-1">„Co je z tebe, chlape, cítit?“</p>
			<p class="MLP-text para-style-override-1">„Poslušně hlásím, pane lajtnant, ze mě je cítit rum.“</p>
			<p class="MLP-text para-style-override-1">„Tak vidíš, chlapečku,“ vítězně zvolal poručík Dub. „Konečně jsem tě dostal.“</p>
			<p class="MLP-text para-style-override-1">„Ano, pane lajtnant,“ řekl Švejk beze všeho výrazu znepokojení. „Právě jsme fasovali rum do kafe a&#160;já jsem napřed vypil rum. Jestli však, pane lajtnant, je ňáký nový nařízení, že se má pít napřed kafe a&#160;pak teprv rum, prosím za odpuštění, příště se to již nestane.“</p>
			<p class="MLP-text para-style-override-1">„A&#160;proč jsi chrápal, když jsem byl před půlhodinou u&#160;vagónu? Vždyť tě nemohli vzbudit.“</p>
			<p class="MLP-text para-style-override-1">„Já jsem, poslušně hlásím, pane lajtnant, celou noc nespal, poněvadž jsem si vzpomínal na ty doby, když jsme ještě dělali manévry u&#160;Vesprimu. Tenkrát suponovanej první a&#160;druhej armádní sbor šel přes Štýrsko a&#160;západníma Uhrama vobklíčil náš čtvrtej sbor, kterej byl na lágru ve Vídni a&#160;v&#160;okolí, kde jsme měli všude festunky, ale voni vobešli nás a&#160;dostali se až na most, kterej dělali pionýři z&#160;pravýho břehu Dunaje. My jsme měli dělat ofenzívu a&#160;nám na pomoc měly přijít vojska vod severu a&#160;potom taky vod jihu vod Voseka. To nám četli v&#160;rozkaze, že nám táhne na pomoc třetí armádní sbor, aby nás nerozbili mezi tím Blatenským jezerem a&#160;Prešpurkem, až budeme forykovat proti druhýmu armádnímu sboru. Ale nebylo to nic platný; když jsme měli vyhrát, tak se vodtroubilo a&#160;vyhráli to s&#160;bílejma páskama.“</p>
			<p class="MLP-text para-style-override-1">Poručík Dub neřekl ani slova a&#160;rozpačitě odešel, vrtě hlavou, ale hned se opět vrátil od štábního vagónu a&#160;řekl k&#160;Švejkovi: „Pamatujte si všichni, že přijde čas, kdy budete přede mnou kňučet!“ Na víc se nevzmohl a&#160;opět odešel ke štábnímu vagónu, kde hejtman Ságner právě vyslýchal jednoho nešťastníka od 12.&#160;kumpanie, kterého předvedl šikovatel Strnad, poněvadž voják začal již nyní pečovat o&#160;svou bezpečnost v&#160;zákopech a&#160;odněkud ze stanice přitáhl dvířka prasečího chlívku, pobitá plechem. Stál tu nyní vyjevený, vypoulený, omlouvaje se, že to chtěl vzít s&#160;sebou do dekunků proti šrapnelům, že se chtěl frsichrovat.</p>
			<p class="MLP-text para-style-override-1">Toho použil poručík Dub k&#160;velkému kázání o&#160;tom, jak se má voják chovat, jaké jsou jeho povinnosti vůči vlasti a&#160;mocnáři, který je nejvyšším velitelem a&#160;nejvyšším vojenským pánem. Jestli ovšem jsou v&#160;bataliónu takové živly, ty že je potřeba vymýtit, potrestat a&#160;zavřít. To žvanění bylo tak nevkusné, že hejtman Ságner poklepal provinilci na rameno a&#160;řekl k&#160;němu:</p>
			<p class="MLP-text para-style-override-1">„Jen když jste to dobře myslel, příště to nedělejte, to je hloupost od vás, ty dvířka dejte zase nazpátek, kde jste je vzal, a&#160;táhněte ke všem čertům!“</p>
			<p class="MLP-text para-style-override-1">Poručík Dub zahryzl se do rtů a&#160;umínil si, že na něm vlastně závisí celá záchrana rozkládající se disciplíny v&#160;bataliónu. Proto obešel ještě jednou celé nádražní prostranství a&#160;nalezl u&#160;jednoho skladiště, kde byl veliký nápis maďarsko-německý, že se tam nesmí kouřit, nějakého vojáka, který tam seděl a&#160;četl si noviny, kterými byl tak zakryt, že nebylo vidět jeho výložky. Vykřikl na něho „Habt Acht“, poněvadž to byl nějaký muž od maďarského regimentu, který v&#160;Humenném stál v&#160;rezervě.</p>
			<p class="MLP-text para-style-override-1">Poručík Dub s&#160;ním zatřásl, maďarský voják vstal, ani neuznal za dobré zasalutovat, strčil jen noviny do kapsy a&#160;odcházel směrem k&#160;silnici. Poručík Dub šel za ním jako v&#160;mátohách, ale maďarský voják zrychlil krok, a&#160;potom se obrátiv, dal posměšně ruce vzhůru, aby poručík Dub nebyl ani na okamžik v&#160;pochybnostech, že on ihned poznal jeho příslušnost k&#160;jednomu z&#160;českých pluků. Potom se hned Maďar klusem ztratil mezi blízkými chalupami za silnicí.</p>
			<p class="MLP-text para-style-override-1">Poručík Dub, aby jaksi ukázal, že nemá s&#160;touto scénou nic spo­lečného, majestátně vešel do malého krámku u&#160;silnice, zmateně ukázal na velkou cívku černých nití, a&#160;zastrčiv si je do kapsy, zaplatil a&#160;vrátil se do štábního vagónu, kam si dal bataliónní ordonancí zavolat svého sluhu Kunerta, kterému odevzdávaje nitě, řekl:</p>
			<p class="MLP-text para-style-override-1">„Abych se o&#160;všechno staral, já vím, že jste na nitě zapomněl.“</p>
			<p class="MLP-text para-style-override-1">„Poslušně hlásím, pane lajtnant, že jich máme celý tucet.“</p>
			<p class="MLP-text para-style-override-1">„Tak mně je hned ukažte, a&#160;ať jste hned s&#160;nimi tady. Myslíte, že vám věřím?“</p>
			<p class="MLP-text para-style-override-1">Když se Kunert vrátil s&#160;celou krabicí cívek, bílých i&#160;černých, řekl poručík Dub:</p>
			<p class="MLP-text para-style-override-1">„Vidíš, ty chlape, všimni si dobře těch nití, co jsi ty přines, a&#160;téhle mé veliké cívky! Vidíš, jak tvoje nitě jsou tenké, jak se lehce přetrhnou, a&#160;teď se podívej na moje, co dají za práci, než je přetrhneš. V&#160;poli nepotřebujeme žádných hadrů, v&#160;poli musí býti všechno důkladné. Tak zas ty všechny nitě vezmi s&#160;sebou a&#160;čekej na moje rozkazy a&#160;pamatuj si, podruhé nic nedělej samostatně ze své hlavy a&#160;přijď se mne zeptat, když něco kupuješ! Nepřej si mne poznat, ty mne ještě neznáš z&#160;tý špatný stránky.“</p>
			<p class="MLP-text para-style-override-1">Když Kunert odešel, obrátil se poručík Dub k&#160;nadporučíkovi Lukášovi:</p>
			<p class="MLP-text para-style-override-1">„Můj burš je velice inteligentní člověk. Sem tam udělá nějakou chybu, ale jinak velice dobře chápe. Jeho hlavní věcí jest jeho naprostá poctivost. Dostal jsem do Brucku zásilku z&#160;venkova od svého švagra, několik pečených mladých husí, a&#160;věříte, že se jich ani netkl, a&#160;poněvadž jsem je rychle nemohl pojísti, raději je nechal zasmrádnout. To ovšem dělá disciplína. Důstojník si musí vojáky vychovat.“</p>
			<p class="MLP-text para-style-override-1">Nadporučík Lukáš, aby dal najevo, že neposlouchá žvanění toho pitomce, odvrátil se k&#160;oknu a&#160;řekl:</p>
			<p class="MLP-text para-style-override-1">„Ano, dnes jest středa.“</p>
			<p class="MLP-text para-style-override-1">Poručík Dub obrátil se tedy, cítě potřebu vůbec něco mluvit, na hejtmana Ságnera, ke kterémužto zcela důvěrným, kamarádským tónem řekl:</p>
			<p class="MLP-text para-style-override-1">„Poslyšte, hejtmane Ságnere, co soudíte…“</p>
			<p class="MLP-text para-style-override-1">„Pardon, na moment,“ řekl hejtman Ságner a&#160;vyšel z&#160;vagónu.</p>
			<p class="MLP-text-bez1radku--12-0 para-style-override-1">Mezitím Švejk vypravoval si s&#160;Kunertem o&#160;jeho pánovi.</p>
			<p class="MLP-text para-style-override-1">„Kdes byl po celou dobu, že tě ani nebylo vidět?“ otázal se Švejk.</p>
			<p class="MLP-text para-style-override-1">„Ale to víš,“ řekl Kunert. „S&#160;tím mým starým bláznem je pořád práce. Ten tě každou chvilku volá k&#160;sobě a&#160;ptá se na věci, do kterých ti nic není. Taky se mě ptal, jestli jsem tvůj kamarád, a&#160;já jsem řek, že se moc málo vidíme.“</p>
			<p class="MLP-text para-style-override-1">„To je moc hezký vod něho, že se na mě ptá. Já ho mám moc rád, toho tvýho pana lajtnanta. Von je takovej hodnej, dobrosrdečnej a&#160;na vojáky jako pravej otec,“ řekl Švejk vážně.</p>
			<p class="MLP-text para-style-override-1">„Jó, to si myslíš,“ odporoval Kunert, „to je pěkná svině, a&#160;blbej je jako hovno. Já ho mám už po krk, pořád mě jen sekýruje.“</p>
			<p class="MLP-text para-style-override-1">„Ale jdi pryč,“ divil se Švejk, „vždyť já myslil, že je to takovej vopravdu hodnej člověk, ty ňák divně mluvíš vo svým lajtnantovi, ale to už je vrozený u&#160;všech pucfleků. Jako máš toho burše majora Wenzla, ten vo svým pánovi jinak neřekne, než že je to kus zatracenýho, idiotskýho blbouna, a&#160;pucflek obrsta Schrödra, ten když o&#160;svém pánovi mluvil, jinak ho nenazval než pochcanou potvorou a&#160;smradem smradlavým. To máš vod toho, že se to každej burš naučí vod svýho pána. Kdyby pán sám nenadával, tak by to po něm pucflek nevopakoval.</p>
			<p class="MLP-text para-style-override-1">V&#160;Budějovicích byl za aktiva lajtnant Procházka, ten zas mnoho nenadával, jen svému pucflekovi říkal ‚ty spanilá krávo‘. Jinou nadávku ten pucflek, nějakej Hibman, vod něho neslyšel. Von si to ten Hibman tak navyk, že když přišel do civilu, říkal tatínkovi, mamince a&#160;sestrám ‚ty spanilá krávo‘, a&#160;řek to taky své nevěstě, ta se s&#160;ním rozešla a&#160;žalovala ho pro urážku na cti, poněvadž to řek jí, jejímu tatínkovi i&#160;mamince na nějaké taneční zábavě zcela veřejně. A&#160;nevodpustila mu to a&#160;před soudem taky udala, že kdyby ji nazval krávou někde stranou, že by třebas šla na smír, ale takhle že je to evropská ostuda. Mezi námi řečeno, Kunerte, to bych si na tvýho lajtnanta nikdy nepomyslil. Na mě udělal už tenkrát takovej sympatickej dojem, když jsem s&#160;ním prvně mluvil, jako čerstvě vytažený buřty z&#160;udírny, a&#160;když jsem s&#160;ním mluvil podruhý, tak se mi zdál velice sečtělej a&#160;nějak takovej voduševnělej.</p>
			<p class="MLP-text para-style-override-1">Vodkuď vlastně seš? Přímo z&#160;Budějovic? To chválím, když je někdo přímo vodněkud.&#160;– A&#160;kde tam bydlíš?&#160;– Pod podloubím? To je dobře, tam je aspoň v&#160;letě chládek. Máš rodinu?&#160;– Ženu a&#160;tři děti?&#160;– To seš šťastnej, kamaráde, aspoň tě bude mít kdo voplakávat, jako to říkal vždycky v&#160;kázání můj feldkurát Katz, a&#160;vono je to taky pravda, poněvadž jsem jednou slyšel takovou řeč jednoho obršta k&#160;záložníkům v&#160;Brucku, který jeli odtamtuď do Srbska, že kterej voják zanechá doma rodinu a&#160;padne na bojišti, že sice roztrhá všechny rodinný styky&#160;– totiž von to řek takhle: ‚Když je mrtfol, ot ródiny mrtfol, ródiny svázek pšetrhnuta, fíc být ajn helt, pónevadž hat geopfert svůj šivota za fětší famílii, za Vaterland.‘ Bydlíš ve čtvrtým poschodí?&#160;– V&#160;přízemí?&#160;– To máš pravdu, teď jsem si vzpomněl, že tam, na budějovickém náměstí, není ani jeden čtyřposchoďovej dům.&#160;– Už tedy odcházíš?&#160;– Aha, tvůj pan oficír stojí před štábním vagónem a&#160;kouká se sem. Když tedy se tě snad zeptá, jestli snad jsem také o&#160;něm nemluvil, tak mu beze všeho řekni, že jsem o&#160;něm mluvil, a&#160;nezapomeň mu říct, jak pěkně jsem o&#160;něm mluvil, že jsem málokdy potkal takového oficíra, který by se tak přátelsky a&#160;otcovsky choval jako on. Nezapomeň mu říct, že se mi zdá velice sečtělým, a&#160;řekni mu taky, že je velice intelikentní. Řekni mu taky, že jsem tě napomínal, abys byl hodnej a&#160;dělal mu všechno, co mu na očích vidíš. Pamatuješ si to?“ Švejk vlezl do vagónu a&#160;Kunert s&#160;nitěma šel zas do svého pelechu.</p>
			<p class="MLP-text para-style-override-1">Za čtvrt hodiny se jelo dál na Novou Čabynu přes vypálené vesnice Brestov a&#160;Veliký Radvaň.</p>
			<p class="MLP-text-bez1radku--12-0 para-style-override-1">Bylo vidět, že zde to již šlo do tuhého.</p>
			<p class="MLP-text para-style-override-1">Karpatské stráně a&#160;svahy byly rozryty zákopy jdoucími z&#160;údolí do údolí podél trati s&#160;novými pražci, po obou stranách veliké jámy od granátů. Někde přes potoky tekoucí do Laborce, jehož horní tok dráha sledovala, bylo vidět nové mosty a&#160;ohořelé trámy starých mostových přechodů.</p>
			<p class="MLP-text para-style-override-1">Celé údolí na Medzilaborce bylo rozryto a&#160;přeházeno, jako kdyby zde pracovaly armády obrovských krtků. Silnice za říčkou byla rozryta, rozbita a&#160;bylo vidět zdupané plochy vedle, jak se vojska valila.</p>
			<p class="MLP-text para-style-override-1">Přívaly a&#160;deště odkrývaly na pokraji jam způsobených granáty roztrhané cáry rakouských stejnokrojů.</p>
			<p class="MLP-text para-style-override-1">Za Novou Čabynou na staré ohořelé borovici ve spleti větví visela bota nějakého rakouského pěšáka s&#160;kusem holeně.</p>
			<p class="MLP-text para-style-override-1">Bylo vidět lesy bez listí, bez jehličí, jak tu řádil dělostřelecký oheň, stromy bez korun a&#160;rozstřílené samoty.</p>
			<p class="MLP-text para-style-override-1">Vlak jel pomalu po čerstvě zbudovaných náspech, takže celý batalión mohl důkladně vnímat a&#160;ochutnávat válečné radosti a&#160;při pohledu na vojenské hřbitovy s&#160;bílými kříži, které se bělaly na planinkách i&#160;na svahu zpustošených strání, připravovat se pomalu, ale jistě na pole slávy, která končí zablácenou rakouskou čepicí třepetající se na bílém kříži.</p>
			<p class="MLP-text para-style-override-1">Němci od Kašperských Hor, kteří seděli v&#160;zadních vagónech a&#160;ještě v&#160;Milovicích na stanici hulákali při vjezdu „Wann ich kumm, wann ich wieda kumm…“, od Humenného silně ztichli, poněvadž nahlíželi, že mnozí z&#160;těch, jejichž čepice jsou na hrobech, zpívali totéž o&#160;tom, jak to bude pěkné, až se opět vrátí a&#160;zůstane pořád doma se svou milou.</p>
			<p class="MLP-text para-style-override-1">V&#160;Medzilaborci byla zastávka za rozbitým, vypáleným nádražím, z&#160;jehož začouzených stěn vyčnívaly zkroucené traverzy.</p>
			<p class="MLP-text para-style-override-1">Nový dlouhý barák ze dřeva, namísto vypáleného nádraží rychle postavený, byl pokryt nalepenými plakáty ve všech řečích:</p>
			<p class="MLP-text para-style-override-1">„Upisujte rakouskou válečnou půjčku!“</p>
			<p class="MLP-text para-style-override-1">V&#160;jiném dlouhém baráku byla i&#160;stanice Červeného kříže, odkud vyšly s&#160;tlustým vojenským lékařem dvě sestřičky a&#160;smály se na celé kolo tlustému vojenskému lékaři, který k&#160;jich obveselení napodoboval různé zvířecí zvuky a&#160;nepodařeně chrochtal.</p>
			<p class="MLP-text para-style-override-1">Pod železničním náspem, v&#160;údolí potoka, ležela rozbitá polní kuchyně. Ukazuje na ni, řekl Švejk k&#160;Balounovi:</p>
			<p class="MLP-text para-style-override-1">„Podívej se, Baloune, co na nás v&#160;krátký budoucnosti čeká. Právě se měla rozdávat mináž, vtom přilít granát a&#160;takhle ji spořádal.“</p>
			<p class="MLP-text para-style-override-1">„To je hrozný,“ vzdychl Baloun, „já jsem si nikdy nepomyslil, že mě čeká něco podobnýho, ale to byla vinna ta má pejcha, dyť já jsem si, potvora, koupil v&#160;Budějovicích poslední zimu rukavice z&#160;kůže. Už mně bylo málo nosit na svejch selskejch pazourách pletený starý rukavice, jako nosil nebožtík táta, a&#160;já jen pořád stonal po těch koženejch, městskejch.&#160;– Táta žral pučálku, a&#160;já hrách ani vidět, jen samou drůbež. Vobyčejná vepřová mně taky nešla pod nos; panímáma mně ji musela dělat, netrestej mě pámbu, na pivu.“</p>
			<p class="MLP-text para-style-override-1">Baloun s&#160;naprostým zoufalstvím začal vyznávat generální zpověď:</p>
			<p class="MLP-text para-style-override-1">„Já jsem se vám rouhal svatejm i&#160;světicím božím, na Malši v&#160;hospodě a&#160;v&#160;Dolním Zahájí ztřískal jsem kaplana. V&#160;boha jsem ještě věřil, to nezapírám, ale o&#160;svatým Josefovi jsem pochyboval. Všechny svatý jsem vytrpěl ve stavení, jenom vobrázek svatýho Josefa, ten musel pryč, a&#160;tak mě teď pámbu potrestal za všechny ty moje hříchy a&#160;za mou nemravnost. Co jsem se těch nemravností na mlejnici napáchal, jak jsem svýmu pantátovi často nadával a&#160;vejminěk mu ztrpčoval a&#160;svou ženu sekýroval.“</p>
			<p class="MLP-text para-style-override-1">Švejk se zamyslil:</p>
			<p class="MLP-text para-style-override-1">„Vy jste mlynář, že jo?&#160;– Tak jste moh vědět, že mlejny boží melou pomalu, ale jistě, když kvůli vám vypukla ta světová válka.“</p>
			<p class="MLP-text para-style-override-1">Jednoroční dobrovolník se vmísil do rozhovoru:</p>
			<p class="MLP-text para-style-override-1">„S&#160;tím rouháním, Baloune, a&#160;nepřiznáváním všech svatých a&#160;světic jste si rozhodně špatně posloužil, poněvadž musíte znát, že naše rakouská armáda jest již od let armádou čistě katolickou, majíc nejskvělejší příklad v&#160;našem nejvyšším vojenském pánovi. Jak se můžete vůbec opovážit jít s&#160;jedem nenávisti vůči některým svatým a&#160;světicím božím do boje, když ministerstvem vojenství zavedeny byly pro posádková velitelství jezuitské exhorty pro pány důstojníky a&#160;když jsme viděli slavnost vojenského vzkříšení.</p>
			<p class="MLP-text para-style-override-1">Rozumíte mně dobře, Baloune? Chápete, že vy vlastně provádíte něco proti slavnému duchu naší slavné armády? Jako s&#160;tím svatým Josefem, o&#160;kterým jste se zmínil, že jeho obrázek nesměl viset u&#160;vás ve světnici. Vždyť on je, Baloune, vlastně patronem všech těch, kteří se chtějí dostat z&#160;vojny. On byl tesařem, a&#160;znáte přece heslo ‚Koukejme, kde tesař nechal díru‘. Kolik lidí už šlo s&#160;tím heslem do zajetí&#160;– vidouce nezbytí, když, obklíčeni ze všech stran, hleděli zachránit nikoliv snad sebe z&#160;egoistického stanoviska, nýbrž sebe jako člena armády, aby potom, až přijdou ze zajetí, mohli říct císaři pánu: ‚My jsme zde a&#160;čekáme na další rozkaz!‘ Rozumíte tedy tomu, Baloune?“</p>
			<p class="MLP-text para-style-override-1">„Nerozumím,“ povzdychl Baloun, „vůbec já mám tupou palici. Mně aby se všechno vopakovalo desetkrát.“</p>
			<p class="MLP-text para-style-override-1">„Neslevíš?“ otázal se Švejk, „tak já ti to vysvětlím ještě jednou. Tady si slyšel, že se musíš držet podle toho, jakej duch panuje v&#160;armádě, že budeš věřit v&#160;svatýho Josefa, a&#160;když budeš vobklíčenej vod nepřátelů, že budeš koukat, kde tesař nechal díru, abys zachránil sebe pro císaře pána, pro nový vojny. Teď tomu snad rozumíš a&#160;uděláš dobře, když se nám vyzpovídáš trochu důkladněji, jaký si ty nemravnosti páchal na tý mlejnici, ne ale abys potom vypravoval něco podobnýho, jako je v&#160;té anekdotě vo té děvečce, která se šla zpovídat k&#160;panu faráři a&#160;potom, když už různý hříchy pověděla, začala se stydět a&#160;řekla, že každou noc páchala nemravnosti. To se ví, že jak tohle pan farář uslyšel, hned mu začaly téct sliny z&#160;papuly a&#160;řek: ‚No, nestyď se, milá dcero, já jsem přec na místě božím, a&#160;vypravuj mně pěkně dopodrobna vo svejch nemravnostech.‘ A&#160;vona se mu tam dala do pláče, že se stydí, že je to taková hrozná nemravnost, a&#160;von ji zas upozorňoval, že je otec duchovní. Konečně vona po dlouhým zdráhání začala s&#160;tím, že se vždycky svlíkla a&#160;vlezla si do postele. A&#160;zas z&#160;ní nemoh dostat ani slovo a&#160;jen se ještě víc rozeřvala. Von tedy zas, aby se nestyděla, že von je člověk hříšná nádoba vod svý přirozenosti, ale milost boží že je neskonalá. Vona se tedy vodhodlala a&#160;s&#160;pláčem povídala: ‚Když jsem si teda lehla svlečená do postele, tak jsem si počala vybírat špínu mezi prsty u&#160;nohou a&#160;čichala jsem k&#160;tomu.‘ To byla tedy ta celá její nemravnost. Já ale doufám, Baloune, žes tohle na mlejnici nedělal a&#160;že nám povíš něco vopravdovějšího, nějakou skutečnou nemravnost.“</p>
			<p class="MLP-text para-style-override-1">Objevilo se, že Baloun, dle svého vyjádření, páchal nemravnosti ve mlejnici se selkami, kterážto nemravnost záležela v&#160;tom, že jim míchal mouku, což ve své prostotě duševní nazýval nemravností. Nejvíce byl zklamán telegrafista Chodounský a&#160;ptal se ho, jestli opravdu neměl nic se selkama ve mlejnici, na pytlech mouky, načež Baloun odpovídal klátě rukama:</p>
			<p class="MLP-text para-style-override-1">„Na to jsem byl moc hloupej.“</p>
			<p class="MLP-text para-style-override-1">Mužstvu bylo oznámeno, že oběd bude za Palotou v&#160;Lupkovském průsmyku, a&#160;také vyšli do obce Medzilaborce bataliónní účetní šikovatel s&#160;kuchaři od kumpanií a&#160;poručíkem Cajthamlem, který měl na starosti hospodářství bataliónu. K&#160;nim byli přiděleni čtyři mužové jako patrola.</p>
			<p class="MLP-text para-style-override-1">Vrátili se za necelé půl hodiny se třemi prasaty uvázanými za zadní nohu, řvoucí rodinou uherského Rusa, kterému prasata byla rekvírována, a&#160;tlustým vojenským lékařem z&#160;baráku Červeného kříže, který cosi horlivě vykládal poručíku Cajthamlovi, krčícímu rameny.</p>
			<p class="MLP-text para-style-override-1">Před štábním vagónem celý spor dosáhl vrcholu, když vojenský lékař počal do očí tvrdit hejtmanovi Ságnerovi, že ta prasata jsou určena pro hospitál Červeného kříže, o&#160;čemž zas sedlák nechtěl nic vědět, a&#160;žádal, aby mu byla prasata navrácena, že je to jeho poslední majetek a&#160;že rozhodně nemůže je dát za tu cenu, co mu vyplatili.</p>
			<p class="MLP-text para-style-override-1">Strkal přitom peníze, které měl za prasata v&#160;hrsti, hejtmanovi Ságnerovi, kterého držela selka za druhou ruku, líbala mu ji v&#160;té poníženosti, kterou tento kraj vždy vynikal.</p>
			<p class="MLP-text para-style-override-1">Hejtman Ságner byl z&#160;toho celý polekán a&#160;chvíli trvalo, nežli se mu podařilo odstrčit starou selku. Nebylo to však nic platné, místo ní přišly mladé síly, které se mu jaly znova cucat ruce.</p>
			<p class="MLP-text para-style-override-1">Poručík Cajthaml hlásil však zcela obchodním tónem:</p>
			<p class="MLP-text para-style-override-1">„Ten chlap má ještě dvanáct prasat a&#160;dostal vyplaceno zcela řádně, podle posledního rozkazu po divizi číslo 12420, hospodářská část. Dle toho rozkazu, §&#160;16, jest kupovati vepřový dobytek v&#160;místech válkou nestižených ne dráže než 2&#160;K&#160;16 haléřů za jeden kilogram živé váhy; v&#160;místech válkou postižených přidati na jeden kilogram živé váhy 36 haléřů, platiti tedy za jeden kilogram 2&#160;K&#160;52&#160;haléře. K&#160;tomu poznámka: Byly-li zjištěny případy, že v&#160;místech válkou postižených ucelena zůstala hospodářství s&#160;plným stavem vepřového bravu, který může býti odeslán k&#160;zásobovacím účelům procházejících částí, vypláceti za odebrané vepřové maso jako v&#160;místech válkou nestižených, se zvláštním příplatkem 12&#160;haléřů na jeden kilogram živé váhy. Není-li tato situace úplně jasnou, sestaviti komisi ihned na místě z&#160;interesenta, velitele procházejícího vojenského oddílu a&#160;toho důstojníka nebo účetního šikovatele (jde-li o&#160;menší formace), jimž svěřena hospodářská část.“</p>
			<p class="MLP-text para-style-override-1">Všechno toto přečetl poručík Cajthaml z&#160;kopie rozkazu po divizi, který nosil neustále s&#160;sebou a&#160;takřka už uměl nazpaměť, že se na frontovém území zvyšuje odměna za jeden kilogram mrkve na 15,30 h a&#160;pro offiziersmenageküchenabteilung za karfiól v&#160;území při frontě na 1&#160;korunu 75 haléřů za jeden kilogram.</p>
			<p class="MLP-text para-style-override-1">Ti, kteří to vypracovávali ve Vídni, představovali si frontové území jako zemi oplývající mrkví a&#160;karfiólem.</p>
			<p class="MLP-text para-style-override-1">Poručík Cajthaml přečetl to ovšem rozčilenému sedlákovi německy a&#160;tázal se ho taktéž, jestli tomu rozumí; když ten zavrtěl hlavou, zařval na něho:</p>
			<p class="MLP-text para-style-override-1">„Chceš tedy komisi?“</p>
			<p class="MLP-text para-style-override-1">Ten rozuměl slovu komise, proto zakýval hlavou, a&#160;zatímco jeho prasata už před chvílí byla odvlečena k&#160;polním kuchyním na popravu, obstoupili ho přidělení k&#160;rekvizici vojáci s&#160;bajonety a&#160;komise se vypravila do jeho statku, aby se zjistilo, má-li dostat 2&#160;K&#160;52&#160;haléře za jeden kilogram, anebo jen 2&#160;K&#160;28&#160;haléřů.</p>
			<p class="MLP-text para-style-override-1">Nevyšli ještě ani na cestu vedoucí k&#160;obci, když vtom ozval se od polních kuchyní trojnásobný smrtelný kvikot prasat.</p>
			<p class="MLP-text para-style-override-1">Sedlák pochopil, že je všemu konec, a&#160;zoufale zvolal:</p>
			<p class="MLP-text para-style-override-1">„Davajtě mně za každyju svinju dva rýnskija!“</p>
			<p class="MLP-text para-style-override-1">Čtyři vojáci ho těsněji obklopili a&#160;celá rodina zastavila cestu hejtmanovi Ságnerovi a&#160;poručíku Cajthamlovi, kleknuvši si do prachu silnice.</p>
			<p class="MLP-text para-style-override-1">Matka se dvěma dcerami objímaly kolena obou, nazývajíce je dobrodinci, až je sedlák zakřikl a&#160;zvolal ukrajinským dialektem uherských Rusů, aby vstaly, ať si vojáci prasata sežerou a&#160;chcípnou po nich.</p>
			<p class="MLP-text para-style-override-1">Tak sešlo z&#160;komise, a&#160;poněvadž sedlák se najednou vzbouřil, hrozil pěstí, dostal od jednoho vojáka kolbou, až to o&#160;jeho kožich zadunělo, a&#160;celá jeho rodina se pokřižovala a&#160;dala se i&#160;s&#160;otcem na útěk.</p>
			<p class="MLP-text para-style-override-1">Za deset minut potom bataliónní účetní šikovatel pochutnával si již s&#160;bataliónním ordonancem Matušičem na vepřovém mozečku ve svém vagóně, a&#160;cpaje se udatně, jízlivě ob chvíli říkal písařům:</p>
			<p class="MLP-text para-style-override-1">„To byste žrali, co? Jo, hoši, to je jenom pro šarže. Kuchařům ledvinky a&#160;játra, mozeček a&#160;ovárek pánům rechnungsfeldvéblům, a&#160;písařům jen dvojité porce masa pro manšaft.“</p>
			<p class="MLP-text para-style-override-1">Hejtman Ságner dal již též rozkaz týkající se důstojnické kuchyně:</p>
			<p class="MLP-text para-style-override-1">„Vepřové na kmíně; vybrat to nejlepší maso, aby to nebylo příliš tučné!“</p>
			<p class="MLP-text para-style-override-1">A&#160;tak se stalo, že když v&#160;Lupkovském průsmyku rozdávala se mužstvu menáž, v&#160;každém vojenském kotlíku ve své porci polévky našel jednotlivec dva malé kousíčky masa, a&#160;ten, který se narodil ještě na horší planetě, našel jenom kousek kůže.</p>
			<p class="MLP-text para-style-override-1">Panoval u&#160;kuchyní obvyklý nepotismus vojenský, rozdávající všem, kteří byli blízko k&#160;vládnoucí klice. Pucflekové objevili se v&#160;Lupkovském průsmyku se zamaštěnýma hubama. Každá ordonanc měla břicho jako kamínek. Děly se věci do nebe volající.</p>
			<p class="MLP-text para-style-override-1">Jednoroční dobrovolník Marek způsobil u&#160;kuchyně skandál, poněvadž chtěl být spravedlivým, a&#160;když mu kuchař s&#160;poznámkou: „To je pro našeho geschichtsschreibra“ dával do kotlíku s&#160;polévkou pořádný řízek vařené kýty, tu on prohlásil, že jsou si na vojně všichni rovni z&#160;mužstva, což způsobilo všeobecný souhlas a&#160;zavdalo příčinu k&#160;nadávání kuchařům.</p>
			<p class="MLP-text para-style-override-1">Jednoroční dobrovolník hodil kus masa nazpátek, zdůrazňuje, že nechce žádnou protekci. U&#160;kuchyně to však nepochopili a&#160;domnívali se, že batalionsgeschichtsschreiber není spokojen, a&#160;kuchař mu řekl po straně, aby přišel až potom, až se rozdá mináž, že mu dá kus nohy.</p>
			<p class="MLP-text para-style-override-1">Písařům se také leskly tlamy, saniteráci odfukovali blahobytem a&#160;kolem toho božího požehnání všude dokola neuklizené ještě památky posledních bojů. Všude válely se jímky na patrony, plechové prázdné krabice od konzerv, cáry z&#160;ruských, rakouských i&#160;německých uniforem, části rozbitých vozů, zakrvácené dlouhé pruhy gázových obvazů a&#160;vaty.</p>
			<p class="MLP-text para-style-override-1">Do staré borovice u&#160;bývalého nádraží, ze kterého zůstala jen hromada sutin, byl vražen granát, který nevybuchl. Všude bylo vidět střepiny granátů a&#160;někde v&#160;bezprostřední blízkosti museli patrně pochovat mrtvoly vojáků, poněvadž zde strašně páchlo hnilobou.</p>
			<p class="MLP-text para-style-override-1">A&#160;jak tudy procházela vojska a&#160;tábořila zde kolem, všude bylo vidět kopečky lidských lejn mezinárodního původu, od všech národů Rakouska, Německa i&#160;Ruska. Lejna vojáků všech národností a&#160;všech náboženských vyznání ležela vedle sebe či vrstvila se na sobě, aniž by se mezi sebou poprala.</p>
			<p class="MLP-text para-style-override-1">Polorozbořený vodojem, dřevěná budka železničního hlídače a&#160;vůbec vše, co mělo nějakou stěnu, bylo provrtáno kulemi z&#160;ručnic jako řešeto.</p>
			<p class="MLP-text para-style-override-1">Kvůli úplnějšímu dojmu vojenských radostí za nedalekým vrchem vystupovaly hory dýmu, jako by tam hořela celá vesnice a&#160;byl střed velkých vojenských operací. To tam spalovali cholerové a&#160;úplavicové baráky k&#160;velké radosti těch pánů, kteří měli co dělat se zařizováním onoho hospitálu pod protektorátem arcikněžny Marie a&#160;kteří kradli a&#160;nabíjeli si kapsy předkládáním účtů za neexistující cholerové a&#160;úplavicové baráky.</p>
			<p class="MLP-text para-style-override-1">Teď si to odnášela jedna skupina baráků za všechny ostatní a&#160;ve smradu hořících slamníků vznášela se k&#160;obloze celá zlodějna arciknížecího protektorátu.</p>
			<p class="MLP-text para-style-override-1">Za nádražím na skále pospíšili si již Němci z&#160;říše postavit pomník padlým Brandeburákům s&#160;nápisem <span class="MLP-znak-kurziva-11b">Den Helden von Lupkapaß</span>, s&#160;velikou říšskoněmeckou orlicí vylitou z&#160;bronzu, přičemž na podstavci bylo výslovně podotknuto, že ten znak je vyroben z&#160;ruských děl ukořistěných při osvobození Karpat říšskoněmeckými pluky.</p>
			<p class="MLP-text para-style-override-1">V&#160;této podivné a&#160;dosud nezvyklé atmosféře odpočíval batalión po obědě ve vagónech a&#160;hejtman Ságner s&#160;bataliónním adjutantem ještě se stále nemohli dohovořit šifrovanými telegramy s&#160;brigádní bází o&#160;dalším postupu bataliónu. Zprávy byly tak nejasné, že to vypadalo asi tak, že by ani neměli do Lupkovského průsmyku přijeti a&#160;měli jeti zcela jiným směrem od Nového Města pod Šiatorem, poněvadž v&#160;telegramech byla nějaká řeč o&#160;místech: Csap&#160;– Ungvár, Kis-Berezna&#160;– Uzsok.</p>
			<p class="MLP-text para-style-override-1">Za deset minut se objevuje, že tam v&#160;brigádní bázi sedící štábní důstojník je nějaký mamlas, poněvadž přichází šifrovaný telegram, zdali mluví 8.&#160;maršbatalión 75.&#160;regimentu (vojenská šifra G&#160;3). Mamlas v&#160;brigádní bázi je udiven odpovědí, že jde o&#160;7.&#160;pochodový prapor 91.&#160;pluku, i&#160;táže se, kdo dal rozkaz jeti na Mukačevo, po vojenské trati na Stryj, když maršrúta je přes Lupkovský průsmyk na Sanok do Haliče. Mamlas se strašně diví, že se telegrafuje z&#160;Lup­kovského průsmyku, a&#160;posílá šifru: Maršrúta nezměněna, na Lupkovský průsmyk&#160;– Sanok, kde další rozkazy.</p>
			<p class="MLP-text para-style-override-1">Po návratu hejtmana Ságnera rozvinuje se ve štábním vagóně debata o&#160;jisté bezhlavosti a&#160;činí se určité narážky, že kdyby nebylo říšských Němců, že by byla východní vojenská skupina úplně bezhlavou.</p>
			<p class="MLP-text para-style-override-1">Poručík Dub pokouší se obhajovat bezhlavost rakouského štábu a&#160;kecá něco o&#160;tom, že zdejší krajina byla dosti zpustošena nedávnými boji a&#160;trať nemohla být uvedena ještě do náležitého pořádku.</p>
			<p class="MLP-text para-style-override-1">Všichni důstojníci se na něho dívají soustrastně, jako kdyby chtěli říct, ten pán za svou blbost nemůže. Nenalézaje odporu, poručík Dub rozežvanil se dál o&#160;nádherném dojmu, kterým na něho působí tato rozbitá krajina, svědčící o&#160;tom, jak dovede bít železná pěst našeho vojska. Opět mu nikdo neodpovídá, načež on opakuje:</p>
			<p class="MLP-text para-style-override-1">„Ano, zajisté, ovšem, Rusové zde ustupovali v&#160;úplné panice.“</p>
			<p class="MLP-text para-style-override-1">Hejtman Ságner si umiňuje, že pošle poručíka Duba při nejbližší příležitosti, až bude situace nejvýš nebezpečnou v&#160;zákopech, jako oficírspatrolu za drátěné překážky k&#160;rekognoskování nepřátelských pozic, a&#160;šeptá nadporučíkovi Lukášovi, s&#160;kterým jsou vykloněni z&#160;okna vagónu:</p>
			<p class="MLP-text para-style-override-1">„Tyhle civilisty byl nám taky čert dlužen. Čím větší inteligent, tím větší hovado.“</p>
			<p class="MLP-text para-style-override-1">Zdá se, že poručík Dub vůbec nepřestane mluvit. Vykládá dál všem důstojníkům, co četl v&#160;novinách o&#160;těch bojích karpatských i&#160;o&#160;zápase o&#160;karpatské průsmyky za rakousko-německé ofenzívy na Sanu.</p>
			<p class="MLP-text para-style-override-1">Vypravuje o&#160;tom tak, jako by se nejen těch bojů zúčastnil, nýbrž dokonce všechny operace sám řídil.</p>
			<p class="MLP-text para-style-override-1">Zejména jsou neobyčejně protivné jeho věty takovéhoto smyslu:</p>
			<p class="MLP-text para-style-override-1">„Potom jsme šli na Bukovsko, abychom měli pojištěnou linii Bukovsko–Dynov, majíce spojení s&#160;bardějovskou skupinou u&#160;Velké Polanky, kde jsme rozbili samarskou divizi nepřítele.“</p>
			<p class="MLP-text para-style-override-1">Nadporučík Lukáš již nevydržel a&#160;poznamenal poručíkovi Dubovi:</p>
			<p class="MLP-text para-style-override-1">„O&#160;čemž jsi již před válkou patrně mluvil se svým okresním hejt­manem.“</p>
			<p class="MLP-text para-style-override-1">Poručík Dub podíval se nepřátelsky na nadporučíka Lukáše a&#160;vyšel z&#160;vagónu.</p>
			<p class="MLP-text para-style-override-1">Vojenský vlak stál na náspu a&#160;dole pod svahem, několik metrů, ležely různé předměty zahozené ustupujícími ruskými vojáky, kteří patrně ustupovali tímto příkopem. Bylo zde vidět zrezavělé čajníky, nějaké hrnce, tašky na patrony. Také se zde válely vedle nejrůznějších předmětů kotouče ostnatého drátu a&#160;opět ty zakrvácené pruhy gázových obvazů a&#160;vaty. Nad tímto příkopem na jednom místě stála skupina vojáků a&#160;poručík Dub ihned zjistil, že mezi nimi stojí Švejk a&#160;něco jim vykládá.</p>
			<p class="MLP-text para-style-override-1">Šel tedy tam.</p>
			<p class="MLP-text para-style-override-1">„Co se zde stalo?“ ozval se přísný hlas poručíka Duba, přičemž postavil se přímo před Švejka.</p>
			<p class="MLP-text para-style-override-1">„Poslušně hlásím, pane lajtnant,“ odpověděl Švejk za všechny, „že se díváme.“</p>
			<p class="MLP-text para-style-override-1">„A&#160;na co se díváte?“ rozkřikl se poručík Dub.</p>
			<p class="MLP-text para-style-override-1">„Poslušně hlásím, pane lajtnant, že se díváme dolů do příkopu.“</p>
			<p class="MLP-text para-style-override-1">„A&#160;kdo vám dal k&#160;tomu svolení?“</p>
			<p class="MLP-text para-style-override-1">„Poslušně hlásím, pane lajtnant, že je to přání našeho pana obršta Schrödra z&#160;Brucku. Když von se s&#160;náma loučil, když jsme jeli teď na bojiště, tak ve svý řeči řek, abychom všichni, když budem procházet vopuštěnými bojišti, všeho si dobře všímali, jak se bojovalo a&#160;co by nám mohlo bejt na prospěch. A&#160;my teď tady vidíme, pane lajtnant, v&#160;tejhle muldě, co všechno musí voják vodházet na svým outěku. My tady vidíme, poslušně hlásím, pane lajtnant, jak je to hloupý, když voják táhne s&#160;sebou všelijaký zbytečnosti. Von je tím zbytečně zatíženej. Von se tím zbytečně unaví, a&#160;když takovou tíhu vleče s&#160;sebou, von nemůže lehce bojovat.“</p>
			<p class="MLP-text para-style-override-1">Poručíkovi Dubovi zasvitla náhle naděje, že konečně dostane Švejka před válečný polní soud pro antimilitaristickou velezrádnou propagandu, a&#160;proto otázal se rychle:</p>
			<p class="MLP-text para-style-override-1">„Vy tedy myslíte, že má voják odhazovat patrony, které se tady válejí v&#160;muldě, nebo bajonety, jak támhle vidím?“</p>
			<p class="MLP-text para-style-override-1">„Ó&#160;nikoliv né, poslušně hlásím, pane lajtnant,“ odpověděl Švejk, usmívaje se příjemně, „ráčejí se podívat tady dolů na ten vodhozenej plechovej nočník.“</p>
			<p class="MLP-text para-style-override-1">A&#160;vskutku, pod náspem válel se vyzývavě nočník s&#160;potlučeným emailem, rozežraný rzí, mezi střepinami hrnců, kteréžto všechny předměty, nehodící se již pro domácnost, ukládal zde přednosta nádraží, patrně jako materiál k&#160;diskusím archeologů budoucích věků, kteří, až objeví toto sídlisko, budou z&#160;toho magoři, a&#160;ve školách budou se děti učit o&#160;věku emailovaných nočníků.</p>
			<p class="MLP-text para-style-override-1">Poručík Dub zadíval se na tento předmět, ale nemohl nežli prostě zjistit, že je to opravdu jeden z&#160;těch invalidů, kteří své svěží mládí trávili pod postelí.</p>
			<p class="MLP-text para-style-override-1">Na všechny to působilo ohromným dojmem, a&#160;když poručík Dub mlčel, ozval se Švejk:</p>
			<p class="MLP-text para-style-override-1">„Poslušně hlásím, pane lajtnant, že s&#160;takovým nočníkem byla jednou pěkná legrace v&#160;lázních Poděbradech. Vo tom se u&#160;nás vypravovalo na Vinohradech v&#160;hospodě. Tenkrát totiž začali vydávat v&#160;Poděbradech časopejsek ‚Nezávislost‘ a&#160;poděbradskej lekárník byl toho hlavní hlavou a&#160;redaktorem tam udělali ňákýho Ladislava Hájka Domažlickýho. A&#160;ten pan lekárník, to vám byl takovej podivín, že sbíral starý hrnce a&#160;jiný takový drobotiny, až byl samej muzeum. A&#160;von si jednou, ten Hájek Domažlickej, pozval na návštěvu do poděbradskejch lázní jednoho kamaráda, kterej taky psal do novin, a&#160;vožrali se tam spolu, poněvadž se už přes tejden neviděli, a&#160;ten mu slíbil, že mu za to pohoštění napíše fejton do tý ‚Nezávislosti‘, do toho nezávislýho časopisu, ve kterým von byl vodvislej. A&#160;von mu ten jeho kamarád napsal takovej fejton vo takovým jednom sběrateli, jak našel v&#160;písku na břehu Labe starej nočník plechovej a&#160;myslel, že to přilbice svatýho Václava, a&#160;udělal s&#160;tím takovej rozruch, že se tam na to přijel podívat biskup Brynych z&#160;Hradce s&#160;procesím a&#160;s&#160;korouhvema. Ten lekárník poděbradskej myslil, že to padá na něho, a&#160;tak byli vobá, von a&#160;ten pan Hájek, ve při.“</p>
			<p class="MLP-text para-style-override-1">Poručík Dub byl by nejraději srazil Švejka tam dolů, opanoval se však a&#160;rozkřikl se na všechny:</p>
			<p class="MLP-text para-style-override-1">„Já vám povídám, abyste zde zbytečně nečuměli! Vy mě všichni ještě neznáte, ale až mne poznáte!&#160;– Vy zde zůstanete, Švejku,“ řekl hrozným hlasem, když Švejk s&#160;ostatními chtěl odejíti k&#160;vagónům.</p>
			<p class="MLP-text para-style-override-1">Zůstali sami stát proti sobě a&#160;poručík Dub přemýšlel, co má říct strašného.</p>
			<p class="MLP-text para-style-override-1">Švejk ho však předešel:</p>
			<p class="MLP-text para-style-override-1">„Poslušně hlásím, pane lajtnant, kdyby nám aspoň tohle počasí vydrželo. Ve dne není moc horko a&#160;noci jsou taky docela příjemný, takže je to nejpříhodnější doba k&#160;válčení.“</p>
			<p class="MLP-text para-style-override-1">Poručík Dub vytáhl revolver a&#160;otázal se:</p>
			<p class="MLP-text para-style-override-1">„Znáš to?“</p>
			<p class="MLP-text para-style-override-1">„Poslušně hlásím, pane lajtnant, znám. Pan obrlajtnant Lukáš má nemlich takovej.“</p>
			<p class="MLP-text para-style-override-1">„Tak si to tedy, ty pacholku, pamatuj!“ vážně a&#160;důstojně řekl poručík Dub, zastrkuje opět revolver; „abys věděl, že by se ti mohlo stát něco velice nepříjemného, kdybys pokračoval v&#160;těch svých propagandách.“</p>
			<p class="MLP-text para-style-override-1">Poručík Dub odcházel, opakuje si:</p>
			<p class="MLP-text para-style-override-1">„Teď jsem mu to nejlépe řekl: v&#160;propagandách, ano, v&#160;propagandách!…“</p>
			<p class="MLP-text para-style-override-1">Nežli Švejk vstoupí opět do svého vagónu, prochází se ještě chvíli a&#160;bručí k&#160;sobě: „Kam ho mám jenom zařadit?“ A&#160;čím dále tím jasněji vybavuje se Švejkovi pojmenování tohoto druhu: „poloprďoch“.</p>
			<p class="MLP-text para-style-override-1">Ve vojenském slovníku slovo prďoch bývalo odedávna používáno s&#160;velkou láskou, a&#160;hlavně toto čestné nazvání patřilo plukovníkům nebo starším hejtmanům a&#160;majorům a&#160;bylo to jisté stupňování používaných slov „dědek prevítská“. Bez toho přídavného jména slovo dědek bylo laskavým oceněním starého plukovníka nebo majora, který hodně řval, ale přitom měl svoje vojáky rád a&#160;chránil je vůči jiným regimentům, když šlo hlavně o&#160;cizí patroly, které jeho vojáky vyzdvihovaly z&#160;putyk, když neměli přesčas. Dědek se staral o&#160;své vojáky, mináž musela být v&#160;pořádku, ale míval vždy nějakého koníčka; na něco si zased, a&#160;proto byl „dědek“.</p>
			<p class="MLP-text para-style-override-1">Když ale dědek zbytečně sekýroval přitom mužstvo i&#160;šarže, vymýšlel si noční cvičení a&#160;podobné věci, byl „dědek prevítská“.</p>
			<p class="MLP-text para-style-override-1">Z&#160;„prevítského dědka“, jako vyšší stupeň vývinu neřádnosti, sekatury a&#160;blbosti, stal se „prďoch“. To slovo znamenalo všechno, a&#160;veliký jest rozdíl mezi prďochem v&#160;civilu a&#160;prďochem na vojně.</p>
			<p class="MLP-text para-style-override-1">První, civilní, jest též představeným a&#160;také ho tak všeobecně nazývají v&#160;úřadech sluhové i&#160;podřízení úředníci. To je filistr byrokrat, který vytýká například, že koncept není dobře vysušen pijákem a&#160;podobně. Je to vůbec blbě hovadský zjev v&#160;lidské společnosti, poněvadž přitom dělá takový mezek rozšafu, všemu chce rozumět, všechno dovede vyložit a&#160;nade vším se urazí.</p>
			<p class="MLP-text para-style-override-1">Kdo byl na vojně, chápe ovšem ten rozdíl mezi tímto zjevem a&#160;prďochem v&#160;uniformě. Zde to slovo představovalo dědka, který byl „prevít“, skutečný prevít, šel na všechno ostře, ale zastavil se přesto před každou překážkou; vojáky neměl rád a&#160;zápasil s&#160;nimi marně, nedovedl si získat žádné autority, které se těšil „dědek“ i&#160;„dědek prevítská“.</p>
			<p class="MLP-text para-style-override-1">U&#160;některých posádek, jako například v&#160;Tridentu, místo prďoch říkalo se „náš starej hajzl“. Ve všech případech šlo o&#160;osobu starší, a&#160;jestli Švejk nazval v&#160;duchu poručíka Duba poloprďochem, vystihl naprosto logicky, že jak do stáří, tak do hodnosti a&#160;vůbec do všeho schází poručíkovi Dubovi do prďocha ještě padesát procent.</p>
			<p class="MLP-text para-style-override-1">S&#160;těmi myšlenkami, vraceje se ke svému vagónu, potkal pucfleka Kunerta, který měl opuchlou tvář a&#160;cosi nesrozumitelně breptal, že se právě srazil se svým pánem, poručíkem Dubem, který mu zčistajasna nafackoval, poněvadž prý má zjištěná fakta, že se stýká se Švejkem.</p>
			<p class="MLP-text para-style-override-1">„V&#160;tomto případě,“ řekl klidně Švejk, „půjdeme k&#160;raportu. Ra­kouskej voják musí se dát fackovat jenom v&#160;určitejch případech. Ale von ten tvůj pán překročil všechny meze, jako to říkal starej Evžen Savojskej: ‚Potuď až votuď.‘ Teď ty musíš jít sám k&#160;raportu, a&#160;jestli nepudeš, tak ti sám nafackuju, abys věděl, co je to disciplína v&#160;armádě. V&#160;karlínskejch kasárnách bejval ňákej lajtnant Hausner a&#160;ten měl taky burše, a&#160;taky ho fackoval a&#160;kopal. Jednou byl ten burš tak zfackovanej, že byl z&#160;toho pitomej a&#160;hlásil se k&#160;raportu a&#160;u&#160;raportu vohlásil, že byl zkopanej, poněvadž von si to všechno plet, a&#160;ten jeho pán taky vopravdu dokázal, že on lže, že von ho v&#160;ten den nekopal, ale jenom fackoval, tak toho milýho burše pro křivý nařčení zavřeli na tři neděle.</p>
			<p class="MLP-text para-style-override-1">Ale to na celý věci nic nemění,“ pokračoval Švejk, „to je zrovna to samý, vo čem vždycky vypravoval medik Houbička, že je to jedno, rozřezat v&#160;patalogickým ústavě ňákýho člověka, který se voběsil nebo votrávil. A&#160;já jdu s&#160;tebou. Pár facek dělá na vojně moc.“</p>
			<p class="MLP-text para-style-override-1">Kunert úplně zpitoměl a&#160;dal se vést Švejkem k&#160;štábnímu vagónu.</p>
			<p class="MLP-text para-style-override-1">Poručík Dub zařval, vykláněje se z&#160;okna:</p>
			<p class="MLP-text para-style-override-1">„Co tady chcete, pacholci?“</p>
			<p class="MLP-text para-style-override-1">„Chovej se důstojně,“ napomínal Švejk Kunerta a&#160;strkal ho napřed do vagónu.</p>
			<p class="MLP-text para-style-override-1">V&#160;chodbě objevil se nadporučík Lukáš a&#160;za ním hejtman Ságner.</p>
			<p class="MLP-text para-style-override-1">Nadporučík Lukáš, který už měl tolik se Švejkem, strašlivě se udivil, neboť Švejk netvářil se již tak dobromyslně vážně, jeho tvář neměla známý dobromyslný výraz, spíš znamení nových nepříjemných událostí.</p>
			<p class="MLP-text para-style-override-1">„Poslušně hlásím, pane obrlajtnant,“ řekl Švejk, „věc jde k&#160;raportu.“</p>
			<p class="MLP-text para-style-override-1">„Jenom zase neblbni, Švejku, já už toho mám také dost.“</p>
			<p class="MLP-text para-style-override-1">„Račte dovolit,“ řekl Švejk, „jsem ordonancí vaší kumpanie, vy, račte dovolit, ráčíte být kompaniekomandantem jedenáctky. Já vím, že to vypadá děsně divně, ale já vím taky, že pan lajtnant Dub nalézá se pod vámi.“</p>
			<p class="MLP-text para-style-override-1">„Vy jste se, Švejku, vůbec zbláznil,“ vpadl do jeho řeči nadporučík Lukáš, „vy jste vožralej, uděláte nejlepší, když odejdete! Rozumíš, ty blbe, ty hovado.“</p>
			<p class="MLP-text para-style-override-1">„Poslušně hlásím, pane obrlajtnant,“ řekl Švejk, strkaje před sebou Kunerta, „vono to vypadá zrovna tak, jako když se jednou v&#160;Praze dělal pokus s&#160;ochranným rámem proti přejetí elektrikou. Ten pan vynálezce se sám na ten pokus vobětoval a&#160;potom muselo město platit jeho vdově odškodný.“</p>
			<p class="MLP-text para-style-override-1">Hejtman Ságner, nevěda co říci, kýval přitom souhlasně hlavou, zatímco nadporučík Lukáš tvářil se zoufale.</p>
			<p class="MLP-text para-style-override-1">„Všechno musí jít po raportu, poslušně hlásím, pane obrlajtnant,“ pokračoval neúprosně Švejk, „ještě v&#160;Brucku jste mně říkal, pane obrlajtnant, že když jsem ordonancí u&#160;kumpanie, že mám ještě jiný povinnosti než nějaký rozkazy. Že mám bejt vo všem, co se děje u&#160;kumpanie, informovanej. Na základě toho nařízení dovoluji si vám oznámit, pane obrlajtnant, že pan lajtnant Dub nafackoval mirnikstirniks svýmu buršovi. Já bych to, poslušně hlásím, pane obrlajtnant, třebas neříkal. Když já však vidím, že pan lajtnant Dub je přidělen pod vaše komando, tak jsem si umínil, že to musí jít po raportu.“</p>
			<p class="MLP-text para-style-override-1">„Tohle je divná záležitost,“ řekl hejtman Ságner, „proč sem strkáte, Švejku, toho Kunerta.“</p>
			<p class="MLP-text para-style-override-1">„Poslušně hlásím, pane batalionskomandante, že všechno musí jít po raportu. Von je pitomej, von byl zfackovanej panem lajtnantem Dubem, a&#160;von si to nemůže dovolit, aby sám šel k&#160;raportu. Poslušně hlásím, pane hauptmane, kdybyste se na něj podíval, jak se mu třesou kolena, von je celej neživej, že musí jít k&#160;tomu raportu. A&#160;nebejt mě, tak by se k&#160;tomu raportu snad vůbec nedostal, jako ten Kudela z&#160;Bytouchova, kterej za aktivní služby tak dlouho chodil k&#160;raportu, až byl přeloženej k&#160;maríně, kde se stal kornetem, a&#160;byl na ňákým vostrově potom, v&#160;Tichým oceánu, vyhlášenej jako dezertýr. Von se tam potom voženil a&#160;mluvil taky s&#160;cestovatelem Havlasou, kterej vůbec nepoznal, že to není domorodec.</p>
			<p class="MLP-text para-style-override-1">Je to vůbec moc smutný, když má jít někdo kvůli takovejm pár blbejm fackám k&#160;raportu. Ale von vůbec sem nechtěl jít, poněvadž říkal, že sem nepude. Von je vůbec takovej ufackovanej burš, že ani neví, vo kterej facce se tady jedná. Von by sem byl vůbec nešel, von vůbec nechtěl jít k&#160;raportu, von si dá namlátit kolikrát ještě víc. Poslušně hlásím, pane hauptman, podívají se na něj, von už je z&#160;toho celej posranej. A&#160;na druhý straně zas, von si měl hned stěžovat, že dostal těch pár facek, ale von se nevodvážil, poněvadž věděl, že je to lepší, jako napsal ten jeden básník, bejt skromnou fialkou. Von totiž slouží u&#160;pana lajtnanta Duba.“</p>
			<p class="MLP-text para-style-override-1">Strkaje Kunerta před sebe, řekl k&#160;němu Švejk:</p>
			<p class="MLP-text para-style-override-1">„Netřes se pořád jako dub ve vosice!“</p>
			<p class="MLP-text para-style-override-1">Hejtman Ságner otázal se Kunerta, jak se to vlastně stalo.</p>
			<p class="MLP-text para-style-override-1">Kunert však prohlásil, třesa se na celém těle, že se mohou zeptat pana lajtnanta Duba, že mu ten vůbec nenafackoval.</p>
			<p class="MLP-text para-style-override-1">Jidáš Kunert, stále třesa celým tělem, prohlásil dokonce, že si to Švejk vůbec vymyslil.</p>
			<p class="MLP-text para-style-override-1">Této trapné události učinil konec poručík Dub, který se náhle objevil a&#160;rozeřval se na Kunerta:</p>
			<p class="MLP-text para-style-override-1">„Chceš ještě dostat <span class="MLP-znak-kurziva-11b">novejch</span> pár facek?“</p>
			<p class="MLP-text para-style-override-1">Věc byla tedy úplně jasnou a&#160;hejtman Ságner prostě k&#160;poručíkovi Dubovi prohlásil:</p>
			<p class="MLP-text para-style-override-1">„Kunert ode dneška je přidělen k&#160;bataliónní kuchyni, a&#160;pokud se týká nového burše, obrať se na rechnungsfeldvébla Vaňka.“</p>
			<p class="MLP-text para-style-override-1">Poručík Dub zasalutoval a&#160;jenom při odchodu řekl k&#160;Švejkovi:</p>
			<p class="MLP-text para-style-override-1">„Sázím se, že budete jednou viset.“</p>
			<p class="MLP-text para-style-override-1">Když odešel, obrátil se Švejk k&#160;nadporučíkovi Lukášovi jemným, přátelským tónem:</p>
			<p class="MLP-text para-style-override-1">„V&#160;Mnichově Hradišti byl taky takovej jeden pán a&#160;taky tak s&#160;tím druhým mluvil, a&#160;von mu vodpověděl: ‚Na popravišti se sejdeme.‘“</p>
			<p class="MLP-text para-style-override-1">„Švejku,“ řekl nadporučík Lukáš, „vy jste ale blbej, a&#160;neopovažte se mně říct, jak vy to máte ve zvyku: ‚Poslušně hlásím, že jsem blbej.‘“</p>
			<p class="MLP-text para-style-override-1">„Frapant,“ ozval se hejtman Ságner nakláněje se v&#160;okně, a&#160;byl by tak rád od okna odstoupil, ale neměl již času, neboť zjevilo se to neštěstí: poručík Dub pod oknem.</p>
			<p class="MLP-text para-style-override-1">Poručík Dub začal s&#160;tím, že velice lituje toho, jak hejtman Ságner odešel, nevyslechnuv jeho důvody o&#160;ofenzívě na východní frontě.</p>
			<p class="MLP-text para-style-override-1">„Máme-li porozuměti obrovské ofenzívě,“ volal poručík Dub nahoru do okna, „musíme si uvědomit, jak se vyvinula ofenzíva koncem dubna. Museli jsme prolomit ruskou frontu a&#160;našli jsme nejvýhodnějším místem pro tento průlom frontu mezi Karpaty a&#160;Vislou.“</p>
			<p class="MLP-text para-style-override-1">„Já se s&#160;tebou o&#160;to nehádám,“ odpověděl suše hejtman Ságner a&#160;odešel od okna.</p>
			<p class="MLP-text para-style-override-1">Když se za půl hodiny nato pokračovalo v&#160;jízdě na Sanok, hejtman Ságner natáhl se na sedadlo a&#160;dělal, že spí, aby poručík Dub zatím zapomněl na své otřepané vývody o&#160;ofenzívě.</p>
			<p class="MLP-text para-style-override-1">Ve vagóně se Švejkem scházel Baloun. Vyprosil si totiž dovolení vytřít chlebem kotel po guláši. Nalézal se nyní na voze s&#160;polními kuchyněmi v&#160;nepříjemné situaci, poněvadž přitom, jak se vlak hnul, vletěl po hlavě do kotle a&#160;nohy mu čouhaly přes kotel. Zvykl si však na tuto situaci a&#160;z&#160;kotle ozývalo se mlaskání, jako když ježek honí šváby, a&#160;později Balounův prosebný hlas: „Prosím vás, kamarádi, proboha, hoďte mi sem kousek chleba, ještě je tady moc vomáčky.“ Tato idyla trvala až do nejbližší stanice, kam přijeli již s&#160;kotlem 11.&#160;kumpanie vyčištěným, že se pocínování jen lesklo.</p>
			<p class="MLP-text para-style-override-1">„Zaplať vám to pámbu, kamarádi,“ děkoval Baloun srdečně. „Vod tý doby, co jsem teď na vojně, ponejprv se na mě štěstí usmálo.“</p>
			<p class="MLP-text para-style-override-1">A&#160;bylo také vskutku co říct. V&#160;Lupkovském průsmyku dostal se Baloun ku dvěma porcím guláše, nadporučík Lukáš projevil též svou spokojenost nad tím, že mu Baloun přinesl z&#160;důstojnické kuchyně netknutou mináž, a&#160;zanechal pro něho dobrou polovičku. Baloun byl úplně šťasten, klátil nohama, které vystrčil z&#160;vozu, a&#160;najednou se mu celá tahle vojna zdála býti něčím teplým, rodinným.</p>
			<p class="MLP-text para-style-override-1">Kuchař kumpanie počal si z&#160;něho dělat legraci, že až se přijede do Sanoku, že se bude vařit večeře a&#160;ještě jeden oběd, poněvadž tu večeři a&#160;oběd mají k&#160;dobru za tu celou cestu, když to nedostali. Baloun jen souhlasně kýval hlavou a&#160;šeptal:</p>
			<p class="MLP-text para-style-override-1">„Uvidíte, kamarádi, že nás pámbu neopustí.“</p>
			<p class="MLP-text para-style-override-1">Všichni se tomu upřímně smáli a&#160;kuchař, sedě na polní kuchyni, zazpíval:</p>
			<p class="MLP-verse--I---12-12 para-style-override-1">„Župajdijá, župajdá,<br/>šak nás pánbůh nezandá.<br/>Zandá-li nás do bláta,<br/>šak nás zasejc vydrápá…<br/>Zandá-li nás do houště,<br/>šak nás zase vykouše.<br/>Župajdijá, župajdá,<br/>šak nás pánbůh nezandá…“</p>
			<p class="MLP-text para-style-override-1">Za stanicí Ščavne počaly se objevovat opět v&#160;údolích nové vojenské hřbitůvky. Pod Ščavne bylo vidět z&#160;vlaku kamenný kříž s&#160;bezhlavým Kristem Pánem, který ztratil hlavu při odstřelu trati.</p>
			<p class="MLP-text para-style-override-1">Vlak zrychloval svou rychlost, žena se dolů údolím k&#160;Sanoku, obzory se rozšiřovaly a&#160;tím i&#160;četnějšími stávaly se celé skupiny rozbitých vesnic po obou stranách do kraje.</p>
			<p class="MLP-text para-style-override-1">U&#160;Kulašné bylo vidět dole v&#160;říčce z&#160;železničního náspu zřícený, rozbitý vlak Červeného kříže.</p>
			<p class="MLP-text para-style-override-1">Baloun vytřeštil na to oči a&#160;zejména se podivil na rozházené dole části lokomotivy. Komín byl zaražen do železničního náspu a&#160;vyčuhoval z&#160;něho ven jako osumadvacítka.</p>
			<p class="MLP-text para-style-override-1">Tento zjev vzbudil též pozornost ve vagóně, kde byl Švejk. Nejvíce se rozčilil kuchař Jurajda:</p>
			<p class="MLP-text para-style-override-1">„Copak se smí střílet do vagónů Červeného kříže?“</p>
			<p class="MLP-text para-style-override-1">„Nesmí, ale může,“ řekl Švejk, „šusa to byla dobrá, a&#160;von se pak každej vomluví, že to bylo v&#160;noci a&#160;že ten červenej kříž není vidět. Vono je vůbec moc věcí na světě, který se nesmějí dělat, ale můžou se provádět. Hlavní věc, aby to každej zkusil, jestli se mu to povede, když to nesmí, aby to moh. Vo císařskejch manévrech na Písecku přišel takovej rozkaz, že se nesmějí vojáci na pochodu vázat do kozelce. Ale náš hejtman na to přišel, že se to může, poněvadž takovej rozkaz byl strašně směšnej, to moh každej lehko pochopit, že do kozelce svázanej voják nemůže mašírovat. Tak von vlastně ten befel nevobcházel, dával jednoduše a&#160;rozumně svázaný vojáky do kozelce házet do vozů vod trénu a&#160;mašírovalo se s&#160;nima dál.</p>
			<p class="MLP-text para-style-override-1">Nebo takovejhle případ, co se stal v&#160;naší ulici před pěti šesti lety. Tam bydlel nějakej pan Karlík v&#160;prvním patře. O&#160;poschodí vejš moc hodnej člověk, nějakej konzervatorista Mikeš. Von měl moc rád ženský a&#160;taky mezi jinejma počal chodit za dcerou toho pana Karlíka, kterej měl špeditérství a&#160;cukrářství a&#160;taky měl někde na Moravě knihařství pod ňákou docela cizou firmou. Když se ten pan Karlík dověděl, že ten konzervatorista mu chodí za dcerou, tak ho navštívil v&#160;bytě a&#160;řek mu: ‚Vy si mou dceru nesmíte vzít, vy jeden votrapo. Já vám ji nedám!‘ ‚Dobrá,‘ vodpověděl mu pan Mikeš; ‚když si ji nesmím vzít, co mám dělat, mám se roztrhat?‘ Za dva měsíce přišel pan Karlík znova a&#160;přived si svou manželku a&#160;voba mu řekli jednohlasně: ‚Vy pacholku, vy jste připravil naši dceru vo čest.‘ ‚Zajisté,‘ odpověděl on jim na to, ‚dovolil jsem si ji zkurvit, milostivá paní.‘ Ten pan Karlík začal na něj zbytečně řvát, že mu přece říkal, že si ji nesmí vzít, že mu ji nedá, ale von mu docela správně vodpověděl, že si ji taky neveme, a&#160;tenkrát že nebyla vo tom žádná řeč, co s&#160;ní může dělat. Že se vo tom nejednalo, von že drží slovo, aby byli bez starosti, že von ji nechce, že je charakter, že není kam vítr, tam plášť, a&#160;že drží slovo, že když něco řekne, že je to svatý. A&#160;jestli bude kvůli tomu pronásledovanej, tak že si z&#160;toho taky nic nedělá, poněvadž má svědomí čistý a&#160;jeho nebožka maminka ještě na smrtelný posteli ho zapřísahala, aby nikdy v&#160;životě nelhal, a&#160;von že jí to slíbil rukoudáním a&#160;taková přísaha že je platná. V&#160;jeho rodině že vůbec nikdo nelhal a&#160;von měl taky vždycky ve škole z&#160;mravnýho chování nejlepší známku. Tedy tady vidíte, že se leccos nesmí, ale může, a&#160;že cesty můžou býti rozličné, jenom vůli mějme všichni rovnou.“</p>
			<p class="MLP-text para-style-override-1">„Milí přátelé,“ řekl jednoroční dobrovolník, který si dělal horlivě poznámky, „všechno špatné má i&#160;dobrou stránku. Tento do povětří vyhozený, polospálený a&#160;z&#160;náspu svržený vlak Červeného kříže obohacuje slavné dějiny našeho bataliónu o&#160;nový hrdinný čin budoucnosti. Představuji si, že asi tak 16.&#160;září, jak jsem si již učinil poznámku, přihlásí se od každé kumpanie našeho bataliónu několik prostých vojínů pod vedením kaprála, že vyhodí pancéřový vlak nepřítele, který nás ostřeluje a&#160;brání našemu přechodu přes řeku. Čestně vyplnili svůj úkol, převléknuti za sedláky&#160;– Co to vidím,“ zvolal jednoroční dobrovolník, dívaje se do svých poznámek. „Jak se mně sem dostal náš pan Vaněk?</p>
			<p class="MLP-text para-style-override-1">Poslyšte, pane rechnungsfeldvébl,“ obrátil se na Vaňka, „jaký krásný článeček bude o&#160;vás v&#160;dějinách bataliónu. Tuším, že už jste tam jednou, ale tohle bude rozhodně lepší a&#160;vydatnější.“ Jednoroční dobrovolník četl povýšeným hlasem: „<span class="MLP-znak-kurziva-11b">Hrdinná smrt účetního šikovatele Vaňka</span>. K&#160;odvážnému podniku, vyhození nepřátelského pancéřového vlaku, přihlásil se též účetní šikovatel Vaněk, jsa převlečen jako ostatní v&#160;selský kroj. Přivozeným výbuchem byl omráčen, a&#160;když se probral z&#160;mrákot, viděl se obklopen nepřítelem, který ho okamžitě dopravil do štábu nepřátelské divize, kde tváří v&#160;tvář smrti odepřel jakéhokoliv vysvětlení o&#160;postavení a&#160;síle našeho vojska. Poněvadž nalézal se v&#160;převlečení, byl odsouzen jako vyzvědač k&#160;oběšení provazem, kterýžto trest, vzhledem k&#160;jeho vysoké hodnosti, byl mu změněn k&#160;smrti zastřelením. Exekuce byla ihned vykonána u&#160;hřbitovní zdi a&#160;statečný účetní šikovatel Vaněk žádal, aby mu nebyly zavázány oči. Na otázku, má-li nějaké přání, odpověděl: ‚Vyřiďte prostřednictvím parlamentáře mému bataliónu můj poslední pozdrav a&#160;že umírám s&#160;přesvědčením, že náš batalión bude pokračovati na své vítězné cestě. Dále vyřiďte panu hejtmanovi Ságnerovi, že podle posledního rozkazu po brigádě zvyšuje se porce konzerv denně na dvě a&#160;půl konzervy na jednoho muže.‘ Tak umřel náš účetní šikovatel Vaněk, vzbudiv svou poslední větou panický strach u&#160;nepřítele, který se domníval, že bráně našemu přechodu přes řeku, odřezuje nás od zásobovacích bodů, způsobuje nám brzké vyhladovění a&#160;tím i&#160;demoralizaci v&#160;našich řadách.&#160;– O&#160;jeho klidu, s&#160;kterým hleděl smrti vstříc, svědčí ta okolnost, že hrál s&#160;nepřátelskými štábními důstojníky před svou popravou cvika. ‚Mnou vyhraný obnos odevzdejte ruskému Červenému kříži,‘ řekl, stoje již před hlavněmi ručnic. Tato šlechetná velkomyslnost pohnula přítomné vojenské zástupce až k&#160;slzám.</p>
			<p class="MLP-text para-style-override-1">Odpusťte, pane Vaňku,“ pokračoval jednoroční dobrovolník, „že jsem si dovolil disponovat s&#160;vašimi vyhranými penězi. Přemýšlel jsem o&#160;tom, má-li se to snad odevzdat rakouskému Červenému kříži, ale konečně předpokládám, že ze stanoviska lidskosti je to jedno, jen když se to odevzdá humánní instituci.“</p>
			<p class="MLP-text para-style-override-1">„Moh to ten náš nebožtík,“ řekl Švejk, „vodevzdat polívkovýmu ústavu města Prahy, ale takhle je to přeci jen lepší, von by si třeba pan starosta za ten vobnos koupil jitrnici na gábl.“</p>
			<p class="MLP-text para-style-override-1">„Inu, krade se všude,“ řekl telefonista Chodounský.</p>
			<p class="MLP-text para-style-override-1">„Hlavně se krade u&#160;Červeného kříže,“ s&#160;velkou zlostí prohlásil kuchař Jurajda. „Měl jsem v&#160;Brucku známého kuchaře, který vařil pro sestřičky v&#160;baráku, a&#160;ten mně říkal, jak představená těch sestřiček a&#160;vrchní ošetřovatelky posílají domů celé bedny malaga a&#160;čokolády. To nese sama sebou příležitost, to je sebeurčení člověka. Každý člověk prodělává ve svém nekonečném životě nesčíslné přeměny a&#160;jednou musí se objevit na tomto světě jako zloděj, v&#160;určitých obdobích své činnosti. Sám jsem již prodělal toto jedno období.“</p>
			<p class="MLP-text para-style-override-1">Kuchař okultista Jurajda vytáhl ze svého baťohu láhev koňaku.</p>
			<p class="MLP-text para-style-override-1">„Zde vidíte,“ řekl, otvíraje láhev, „neomylný důkaz mého tvrzení. Vzal jsem ji před odjezdem z&#160;důstojnické mináže. Koňak jest nejlepší známky a&#160;mělo se ho používati k&#160;cukrovým polevům na linecké dorty. Byl však předurčen k&#160;tomu, abych ho ukradl, stejně jako já jsem byl předurčen státi se zlodějem.“</p>
			<p class="MLP-text para-style-override-1">„A&#160;taky by to nebylo špatný,“ ozval se Švejk, „kdybychom byli předurčeni k&#160;tomu, abychom byli vašema spoluviníkama, já alespoň mám takový tušení.“</p>
			<p class="MLP-text para-style-override-1">A&#160;předurčení se opravdu ukázalo. Láhev šla kolem přes protest účetního šikovatele Vaňka, který tvrdil, že se má pít koňak z&#160;esšálku a&#160;spravedlivě rozdělit, poněvadž je jich všech dohromady na láhev pět, takže při lichém čísle se lehce může stát, že se někdo určitě o&#160;jeden lok z&#160;láhve víc napije nežli ti druzí, k&#160;čemuž podotkl Švejk:</p>
			<p class="MLP-text para-style-override-1">„To je pravda, jestli chce mít pan Vaněk sudý číslo, tak ať vystoupí ze spolku, aby nebyly žádný nepříjemnosti a&#160;hádky.“</p>
			<p class="MLP-text para-style-override-1">Vaněk tedy odvolal svůj návrh a&#160;podal jiný, velkodušný, aby se dárce Jurajda umístil do takového pořadí, aby se mohl napíti dvakrát, což způsobilo bouři odporu, poněvadž se již Jurajda jednou napil, ochutnávaje koňak při otevírání lahve.</p>
			<p class="MLP-text para-style-override-1">Konečně byl přijat návrh jednoročního dobrovolníka pít podle abecedy, což odůvodnil tím, že jest to též jisté předurčení, jak se kdo jmenuje.</p>
			<p class="MLP-text para-style-override-1">Láhev dorazil Chodounský, prvý v&#160;abecedě, provázen hrozivým zrakem Vaňka, který si vypočítával, že když je poslední, že bude mít o&#160;jeden lok víc, což byla hrubá matematická chyba, poněvadž bylo jednadvacet loků.</p>
			<p class="MLP-text para-style-override-1">Potom hráli obyčejného cvika ze tří karet; objevilo se, že jednoroční dobrovolník používá přitom při každém rabování nábožných průpovídek z&#160;Písma svatého. Rabuje spodka, zvolal:</p>
			<p class="MLP-text para-style-override-1">„Pane, ponechejž mně tohoto spodka i&#160;tohoto léta, ať jejž okopám a&#160;ohnojím, ať mně přinese ovoce.“</p>
			<p class="MLP-text para-style-override-1">Když mu bylo vytýkáno, že dokonce se odvážil rabovat osmičku, zvolal hlasem velikým:</p>
			<p class="MLP-text para-style-override-1">„Ale žena některá, mající grošů deset, ztratila-li by jeden groš, zdaliž nezazže svíce a&#160;nehledá pilně, dokud nenalezne? A&#160;když nalezne, svolá sousedy a&#160;přítelkyně, řkouc: ‚Spolu radujte se se mnou, neboť rabovala jsem osmičku a&#160;v&#160;kartách přikoupila trumfového krále s&#160;esem!‘&#160;– Tak sem dejte ty karty, spadli jste tam všichni.“</p>
			<p class="MLP-text para-style-override-1">Jednoroční dobrovolník Marek měl opravdu velké štěstí v&#160;kartách. Zatímco druzí přebíjeli si trumfy navzájem, on bil jejich přebité trumfy vždy nejvyšším trumfem, takže tam jeden za druhým padali a&#160;on bral sázku za sázkou a&#160;volal k&#160;poraženým: „A&#160;zemětřesení veliká budou po místech, a&#160;hladové a&#160;morové hrůzy a&#160;zázrakové z&#160;nebe velicí.“ Konečně už toho měli dost, přestali hrát, když telefonista Chodounský prohrál svůj žold na půl roku napřed. Byl nad tím zdrcen a&#160;jednoroční dobrovolník žádal na něm úpisy, že při vyplácení žoldu účetní šikovatel Vaněk vyplatí žold Chodounského jemu.</p>
			<p class="MLP-text para-style-override-1">„Neboj se, Chodounský,“ těšil ho Švejk. „Když budeš mít štěstí, tak padneš při prvním gefechtu a&#160;Marek utře hubu vo tvoje lénungy, jen mu to podepiš.“</p>
			<p class="MLP-text para-style-override-1">Zmínka o&#160;padnutí dotkla se Chodounského velice nepříjemně, takže řekl s&#160;určitostí:</p>
			<p class="MLP-text para-style-override-1">„Já nemůžu padnout, protože jsem telefonista, a&#160;telefonisti jsou vždycky v&#160;blindáži a&#160;dráty se natahujou nebo chyby se hledají vždycky až po gefechtu.“</p>
			<p class="MLP-text para-style-override-1">Jednoroční dobrovolník zmínil se, že telefonisti právě naopak vydáni jsou velkému nebezpečí a&#160;že hlavně na telefonisty má spadeno vždy nepřátelské dělostřelectvo. Žádný telefonista není jist ve své blindáži. Kdyby byli deset metrů pod zemí, tak ho tam nepřátelská artilérie přece najde. Že telefonisti hynou jako kroupy v&#160;dešti v&#160;létě, o&#160;tom svědčí, že když opouštěl Bruck, tak právě tam otvírali 28.&#160;kurs pro telefonisty.</p>
			<p class="MLP-text para-style-override-1">Chodounský díval se před sebe utrápeně, což pohnulo Švejka k&#160;přátelskému, dobrému slovu:</p>
			<p class="MLP-text para-style-override-1">„Máš to zkrátka pěknej švindl.“</p>
			<p class="MLP-text para-style-override-1">Chodounský odpověděl vlídně:</p>
			<p class="MLP-text para-style-override-1">„Kušte, tetičko.“</p>
			<p class="MLP-text para-style-override-1">„Podívám se na písmenu <span class="MLP-znak-kurziva-11b">Ch</span> ve svých poznámkách o&#160;dějinách bataliónu… Chodounský&#160;– Chodounský, hm, aha, tady to máme: ‚Telefonista Chodounský, zasypán minou. Telefonuje ze své hrobky na štáb: Umírám a&#160;gratuluji svému bataliónu k&#160;vítězství!‘“</p>
			<p class="MLP-text para-style-override-1">„To ti musí stačit,“ řekl Švejk, „nebo chceš ještě něco k&#160;tomu doplnit? Pamatuješ se na toho telefonistu z&#160;Titaniku, kterej, když už loď se potápěla, pořád telefonoval dolů do zatopený kuchyně, kdy už bude voběd?“</p>
			<p class="MLP-text para-style-override-1">„Mně na tom nesejde,“ řekl jednoroční dobrovolník, „popřípadě se může předsmrtný výrok Chodounského doplnit tím, že on nakonec zvolá do telefonu: ‚Pozdravujte ode mne naši železnou brigádu!‘“</p>
		</div>
</body>
</html>