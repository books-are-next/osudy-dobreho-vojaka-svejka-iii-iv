<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="4\. Marschieren Marsch!">
    <meta name="apple-mobile-web-app-capable" content="yes">
    <title>4. Marschieren Marsch!</title>
    <link rel="stylesheet" href="./style/style.min.css" media="screen" integrity="sha256-hy7VOJQDJ1txYooRvl4ln9Qbor4AYeoD7+SI15/4NjI=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./osudy_dobreho_vojaka_svejka_iii_iv_008.html">
    <link rel="next" href="./osudy_dobreho_vojaka_svejka_iii_iv_010.html">
    <meta name="nb-order" content="5">
    <link rel="self" href="osudy_dobreho_vojaka_svejka_iii_iv_009.html">
    <meta name="nb-identifier" content="hasek-osudy-dobreho-vojaka-svejka-za-svetove-valky-iiiiv-90f1775">
    <meta name="nb-role" content="chapter">
  </head>
  <body data-nb-words="14931" data-nb-chars="88754" class="nb-role-chapter nb-custom-style">
    <nav role="doc-toc">
      <li><a href="osudy_dobreho_vojaka_svejka_iii_iv_005.html">DÍL 3. SLAVNÝ VÝPRASK</a>
        <ul class="plain">
          <li><a href="osudy_dobreho_vojaka_svejka_iii_iv_006.html">1. Přes Uhry</a></li>
          <li><a href="osudy_dobreho_vojaka_svejka_iii_iv_007.html">2. V&nbsp;Budapešti</a></li>
          <li><a href="osudy_dobreho_vojaka_svejka_iii_iv_008.html">3. Z&nbsp;Hatvanu na hranice Haliče</a></li>
          <li><a href="osudy_dobreho_vojaka_svejka_iii_iv_009.html">4. Marschieren Marsch!</a></li>
        </ul>
      </li>
      <li><a href="osudy_dobreho_vojaka_svejka_iii_iv_010.html">DÍL 4. POKRAČOVÁNÍ SLAVNÉHO VÝPRASKU</a>
        <ul class="plain">
          <li><a href="osudy_dobreho_vojaka_svejka_iii_iv_011.html">1. Švejk v&nbsp;transportu ruských zajatců</a></li>
          <li><a href="osudy_dobreho_vojaka_svejka_iii_iv_012.html">2. Duchovní útěcha</a></li>
          <li><a href="osudy_dobreho_vojaka_svejka_iii_iv_013.html">3. Švejk opět u&nbsp;své marškumpanie</a></li>
        </ul>
      </li>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_iii_iv_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="22"><span class="idea" data-nb-ref-number="1" id="idea1" data-nb-words="3" data-nb-chars="22">4. Marschieren Marsch!</span></h1>
        <p class="chunk" data-nb-ref-number="2" data-nb-words="124" data-nb-chars="759"><span class="idea" data-nb-ref-number="2" id="idea2" data-nb-words="124" data-nb-chars="759">Objevilo se, když se&nbsp;přijelo do&nbsp;Sanoku, že&nbsp;vlastně na&nbsp;tom voze s&nbsp;polní kuchyní jedenáctky, kde prděl blahem nasycený Baloun, měli celkem pravdu, že&nbsp;bude večeře, a&nbsp;dokonce kromě večeře že&nbsp;tam bude rozdáván nějaký komisárek za&nbsp;všechny ty&nbsp;dny, kdy nedostal batalión ničeho. Objevilo se&nbsp;také, že&nbsp;vlastně v&nbsp;Sanoku, když vylezli z&nbsp;vagónů, nalézá se&nbsp;štáb železné brigády, ku&nbsp;které batalión 91.&nbsp;regimentu patřil podle svého křestního listu. Ačkoliv odtud bylo spojení železniční neporušeno pod Lvov i&nbsp;severně na&nbsp;Veliké Mosty, bylo vlastně záhadou, proč štáb východního úseku udělal tyto dispozice, aby železná brigáda se&nbsp;svým štábem soustřeďovala pochodové prapory sto padesát kilometrů v&nbsp;týlu, když šla v&nbsp;té době fronta od&nbsp;Brodů na&nbsp;Bug a&nbsp;podél řeky severně k&nbsp;Sokalu.</span></p>
        <p class="chunk" data-nb-ref-number="3" data-nb-words="23" data-nb-chars="167"><span class="idea" data-nb-ref-number="3" id="idea3" data-nb-words="23" data-nb-chars="167">Tato velice zajímavá strategická otázka byla strašně jednoduchým způsobem rozluštěna, když šel hejtman Ságner v&nbsp;Sanoku hlásit do&nbsp;štábu brigády o&nbsp;přibytí maršbataliónu.</span></p>
        <p class="chunk" data-nb-ref-number="4" data-nb-words="7" data-nb-chars="60"><span class="idea" data-nb-ref-number="4" id="idea4" data-nb-words="7" data-nb-chars="60">Ordonančním důstojníkem byl adjutant brigády hejtman Tayrle.</span></p>
        <p class="chunk" data-nb-ref-number="5" data-nb-words="36" data-nb-chars="222"><span class="idea" data-nb-ref-number="5" id="idea5" data-nb-words="36" data-nb-chars="222">„Já se&nbsp;velice divím,“ řekl hejtman Tayrle, „že vy&nbsp;jste nedostali určité zprávy. Maršrúta je&nbsp;jistá. O&nbsp;linii vašeho pochodu měli jste nám oznámit přirozeně předem. Podle dispozic hlavního štábu <em>přijeli jste o&nbsp;dva dny dříve</em>.“</span></p>
        <p class="chunk" data-nb-ref-number="6" data-nb-words="18" data-nb-chars="120"><span class="idea" data-nb-ref-number="6" id="idea6" data-nb-words="18" data-nb-chars="120">Hejtman Ságner se&nbsp;trochu zarděl, ale nenapadlo mu&nbsp;opakovat všechny ty&nbsp;šifrované telegramy, které dostával po&nbsp;celé cestě.</span></p>
        <p class="chunk" data-nb-ref-number="7" data-nb-words="7" data-nb-chars="40"><span class="idea" data-nb-ref-number="7" id="idea7" data-nb-words="7" data-nb-chars="40">„Já se&nbsp;vám divím,“ řekl adjutant Tayrle.</span></p>
        <p class="chunk" data-nb-ref-number="8" data-nb-words="9" data-nb-chars="70"><span class="idea" data-nb-ref-number="8" id="idea8" data-nb-words="9" data-nb-chars="70">„Myslím,“ odpověděl hejtman Ságner, „že si&nbsp;všichni důstojníci tykáme.“</span></p>
        <p class="chunk" data-nb-ref-number="9" data-nb-words="87" data-nb-chars="543"><span class="idea" data-nb-ref-number="9" id="idea9" data-nb-words="87" data-nb-chars="543">„Budiž,“ řekl hejtman Tayrle, „řekni mně, jseš aktivní, nebo civilista? Aktivní?&nbsp;– To&nbsp;je&nbsp;docela něco jiného… Člověk se&nbsp;v&nbsp;tom nevyzná. Tady už&nbsp;ti&nbsp;projelo takových blbů rezervních lajtnantů.&nbsp;– Když jsme ustupovali od&nbsp;Limanova a&nbsp;od Krasníku, všichni ti&nbsp;‚takélajtnanti‘ ztratili hlavu, jakmile uviděli kozáckou patrolu. My&nbsp;ve&nbsp;štábu nemáme rádi takových příživníků. Pitomý chlap s&nbsp;inteligentkou dá&nbsp;se&nbsp;nakonec aktivovat nebo v&nbsp;civilu udělá oficírskou zkoušku a&nbsp;blbne zas dál v&nbsp;civilu, a&nbsp;když přijde vojna, tak je&nbsp;z&nbsp;něho ne&nbsp;lajtnant, ale poseroutka!“</span></p>
        <p class="chunk" data-nb-ref-number="10" data-nb-words="9" data-nb-chars="62"><span class="idea" data-nb-ref-number="10" id="idea10" data-nb-words="9" data-nb-chars="62">Hejtman Tayrle si&nbsp;odplivl a&nbsp;důvěrně poplácal hejtmana Ságnera:</span></p>
        <p class="chunk" data-nb-ref-number="11" data-nb-words="79" data-nb-chars="450"><span class="idea" data-nb-ref-number="11" id="idea11" data-nb-words="79" data-nb-chars="450">„Zdržíte se&nbsp;tady asi dva dny. Já&nbsp;vás všechny provedu, zatančíme si. Máme tady takové hezké kurvičky, engelhuren. Máme zde dceru jednoho generála, která dřív pěstovala lesbickou lásku. To&nbsp;se&nbsp;ti&nbsp;všichni převlékneme do&nbsp;ženských šatů a&nbsp;uvidíš, co&nbsp;ona umí! Je&nbsp;ti&nbsp;to&nbsp;taková hubená svině, že&nbsp;by&nbsp;sis snad ani nic nepomyslel. Ale zná to, kamaráde. Je&nbsp;to&nbsp;taková potvora&nbsp;– ostatně to&nbsp;poznáš.&nbsp;– Pardon!“ zarazil se; „musím se&nbsp;zas vyblít, je&nbsp;to&nbsp;dnes již potřetí.“</span></p>
        <p class="chunk" data-nb-ref-number="12" data-nb-words="26" data-nb-chars="159"><span class="idea" data-nb-ref-number="12" id="idea12" data-nb-words="26" data-nb-chars="159">Když se&nbsp;potom vrátil, sdělil hejtmanovi Ságnerovi, aby dokázal, jak je&nbsp;tu&nbsp;veselo, že&nbsp;jsou to&nbsp;následky včerejšího večera, na&nbsp;kterém bral účast i&nbsp;stavební oddíl.</span></p>
        <p class="chunk" data-nb-ref-number="13" data-nb-words="38" data-nb-chars="266"><span class="idea" data-nb-ref-number="13" id="idea13" data-nb-words="38" data-nb-chars="266">S&nbsp;velitelem tohoto oddílu, který byl též v&nbsp;hodnosti hejtmana, seznámil se&nbsp;hejtman Ságner velice brzo. Do&nbsp;kanceláře vpadl totiž uniformovaný dlouhán s&nbsp;třemi zlatými hvězdičkami a&nbsp;jaksi v&nbsp;mátohách, nepozoruje přítomnosti hejtmana Ságnera, zcela důvěrně oslovil Tayrla:</span></p>
        <p class="chunk" data-nb-ref-number="14" data-nb-words="36" data-nb-chars="193"><span class="idea" data-nb-ref-number="14" id="idea14" data-nb-words="36" data-nb-chars="193">„Co děláš, svině? Tys nám včera pěkně zřídil naši hraběnku.“ Posadil se&nbsp;na&nbsp;židli, a&nbsp;tluče se&nbsp;tenkou rákoskou přes lýtka, smál se&nbsp;na&nbsp;celé kolo: „Když si&nbsp;vzpomenu, jak jsi se&nbsp;jí&nbsp;vyblil do&nbsp;klína…“</span></p>
        <p class="chunk" data-nb-ref-number="15" data-nb-words="33" data-nb-chars="225"><span class="idea" data-nb-ref-number="15" id="idea15" data-nb-words="33" data-nb-chars="225">„Ano,“ řekl Tayrle, „bylo to&nbsp;včera velmi veselé.“ Pak teprve seznámil hejtmana Ságnera s&nbsp;důstojníkem s&nbsp;rákoskou a&nbsp;všichni vyšli kanceláří administračního oddělení brigády ven do&nbsp;kavárny, která náhle vyrostla z&nbsp;bývalé pivnice.</span></p>
        <p class="chunk" data-nb-ref-number="16" data-nb-words="44" data-nb-chars="283"><span class="idea" data-nb-ref-number="16" id="idea16" data-nb-words="44" data-nb-chars="283">Když šli kanceláří, hejtman Tayrle vzal si&nbsp;od&nbsp;velitele stavebního oddílu rákosku a&nbsp;uhodil na&nbsp;dlouhý stůl, kolem kterého na&nbsp;povel postavilo se&nbsp;do&nbsp;fronty dvanáct vojenských písařů. Byli to&nbsp;vyznavači klidné, bezpečné práce v&nbsp;týlu armády s&nbsp;velkými, spokojenými břichy v&nbsp;extra uniformách.</span></p>
        <p class="chunk" data-nb-ref-number="17" data-nb-words="17" data-nb-chars="121"><span class="idea" data-nb-ref-number="17" id="idea17" data-nb-words="17" data-nb-chars="121">A&nbsp;těmto dvanácti tlustým apoštolům ulejvandy hejtman Tayrle řekl, chtěje se&nbsp;vyznamenati před Ságnerem i&nbsp;druhým hejtmanem:</span></p>
        <p class="chunk" data-nb-ref-number="18" data-nb-words="28" data-nb-chars="165"><span class="idea" data-nb-ref-number="18" id="idea18" data-nb-words="28" data-nb-chars="165">„Nemyslete si, že&nbsp;vás tady mám jako na&nbsp;krmníku. Prasata! Méně žrát a&nbsp;chlastat, ale více běhat.&nbsp;– Teď vám ukáži ještě jinou drezúru,“ oznámil Tayrle svým společníkům.</span></p>
        <p class="chunk" data-nb-ref-number="19" data-nb-words="10" data-nb-chars="58"><span class="idea" data-nb-ref-number="19" id="idea19" data-nb-words="10" data-nb-chars="58">Uhodil poznovu rákoskou na&nbsp;stůl a&nbsp;otázal se&nbsp;těch dvanácti:</span></p>
        <p class="chunk" data-nb-ref-number="20" data-nb-words="3" data-nb-chars="24"><span class="idea" data-nb-ref-number="20" id="idea20" data-nb-words="3" data-nb-chars="24">„Kdy prasknete, čuňata?“</span></p>
        <p class="chunk" data-nb-ref-number="21" data-nb-words="4" data-nb-chars="33"><span class="idea" data-nb-ref-number="21" id="idea21" data-nb-words="4" data-nb-chars="33">Všech dvanáct odpovědělo unisono:</span></p>
        <p class="chunk" data-nb-ref-number="22" data-nb-words="5" data-nb-chars="36"><span class="idea" data-nb-ref-number="22" id="idea22" data-nb-words="5" data-nb-chars="36">„Dle vašeho rozkazu, pane hejtmane.“</span></p>
        <p class="chunk" data-nb-ref-number="23" data-nb-words="11" data-nb-chars="71"><span class="idea" data-nb-ref-number="23" id="idea23" data-nb-words="11" data-nb-chars="71">Směje se&nbsp;vlastní blbosti a&nbsp;pitomosti, vyšel hejtman Tayrle z&nbsp;kanceláře.</span></p>
        <p class="chunk" data-nb-ref-number="24" data-nb-words="68" data-nb-chars="410"><span class="idea" data-nb-ref-number="24" id="idea24" data-nb-words="68" data-nb-chars="410">Když seděli všichni tři v&nbsp;kavárně, poručil Tayrle přinésti láhev jeřabinky a&nbsp;zavolat nějaké slečny, které jsou volné. Objevilo se, že&nbsp;kavárna vlastně není nic jiného než vykřičený dům, a&nbsp;poněvadž žádná ze&nbsp;slečen nebyla volnou, rozčilil se&nbsp;hejtman Tayrle na&nbsp;nejvyšší stupeň a&nbsp;v&nbsp;předsíni vynadal sprostě madam a&nbsp;křičel, kdože je&nbsp;u&nbsp;slečny Elly. Když dostal za&nbsp;odpověď, že&nbsp;je&nbsp;tam nějaký poručík, láteřil ještě víc.</span></p>
        <p class="chunk" data-nb-ref-number="25" data-nb-words="84" data-nb-chars="542"><span class="idea" data-nb-ref-number="25" id="idea25" data-nb-words="84" data-nb-chars="542">U&nbsp;slečny Elly byl pan poručík Dub, který, když maršbatalión byl už&nbsp;ve&nbsp;svých ubikacích v&nbsp;gymnáziu, zavolal si&nbsp;celý svůj šik a&nbsp;upozorňoval jej v&nbsp;dlouhé řeči, že&nbsp;Rusové při svém ústupu zakládali všude bordely s&nbsp;personálem pohlavně nakaženým, aby způsobili rakouské armádě tímto svým trikem velké ztráty. Varuje tedy tímto vojáky před vyhledáváním podobných místností. Sám se&nbsp;osobně přesvědčí v&nbsp;těch domech, jestli jeho rozkazu nebylo uposlechnuto, poněvadž jsou již ve&nbsp;frontovém pásmu; každý, který bude přistižen, bude postaven před polní soud.</span></p>
        <p class="chunk" data-nb-ref-number="26" data-nb-words="37" data-nb-chars="235"><span class="idea" data-nb-ref-number="26" id="idea26" data-nb-words="37" data-nb-chars="235">Poručík Dub šel se&nbsp;osobně přesvědčit, zdali jeho rozkaz nebyl překročen, a&nbsp;proto patrně za&nbsp;východisko své kontroly vybral si&nbsp;pohovku v&nbsp;Ellině pokojíku v&nbsp;prvém patře takzvané „městské kavárny“, na&nbsp;kteréžto pohovce se&nbsp;velice dobře bavil.</span></p>
        <p class="chunk" data-nb-ref-number="27" data-nb-words="56" data-nb-chars="373"><span class="idea" data-nb-ref-number="27" id="idea27" data-nb-words="56" data-nb-chars="373">Mezitím již hejtman Ságner odešel ku&nbsp;svému bataliónu. Tayrlova společnost byla totiž rozpuštěna. Hejtmana Tayrleho hledali z&nbsp;brigády, kde se&nbsp;sháněl již přes hodinu brigádník po&nbsp;svém adjutantovi. Přišly nové rozkazy od&nbsp;divize a&nbsp;bylo nutno určit definitivně maršrútu pro přibyvší 91.&nbsp;pluk, poněvadž jeho původním směrem dle nových dispozic má&nbsp;jít pochodový prapor 102.&nbsp;pluku.</span></p>
        <p class="chunk" data-nb-ref-number="28" data-nb-words="117" data-nb-chars="803"><span class="idea" data-nb-ref-number="28" id="idea28" data-nb-words="117" data-nb-chars="803">Bylo to&nbsp;všechno velice spletené, Rusové ustupovali na&nbsp;severovýchodním cípu Haliče velice rychle, takže se&nbsp;tam některé rakouské části navzájem promíchaly, do&nbsp;čehož místy jako klíny vnikaly části německé armády, kterýžto chaos doplňovalo přibývání na&nbsp;front nových pochodových praporů a&nbsp;jiných vojenských těles. Totéž bylo i&nbsp;při frontových úsecích, které byly ještě dále v&nbsp;týlu, jako zde v&nbsp;Sanoku, kam najednou přibyly rezervy německé hannoverské divize pod vedením plukovníka s&nbsp;tak ošklivým pohledem, že&nbsp;brigadýr byl uveden do&nbsp;naprostého zmatku. Plukovník rezerv hannoverské divize ukazoval totiž dispozice svého štábu, že&nbsp;má&nbsp;ubytovat své mužstvo v&nbsp;gymnáziu, kde právě nyní byli ubytováni jednadevadesátníci. Pro umístění svého štábu žádal vyklizení domu krakovské banky, ve&nbsp;kterém právě byl štáb brigády.</span></p>
        <p class="chunk" data-nb-ref-number="29" data-nb-words="23" data-nb-chars="151"><span class="idea" data-nb-ref-number="29" id="idea29" data-nb-words="23" data-nb-chars="151">Brigadýr spojil se&nbsp;přímo s&nbsp;divizí, kde vylíčil přesně situaci, potom s&nbsp;divizí mluvil uhrančivý Hannoverák, v&nbsp;důsledcích čehož přišel na&nbsp;brigádu rozkaz:</span></p>
        <p class="chunk" data-nb-ref-number="30" data-nb-words="61" data-nb-chars="380"><span class="idea" data-nb-ref-number="30" id="idea30" data-nb-words="61" data-nb-chars="380">„Brigáda vystupuje z&nbsp;města v&nbsp;šest hodin večer na&nbsp;Turowu-Wolsku&nbsp;– Liskowiec&nbsp;– Starasol&nbsp;– Sambor, kde další rozkazy. S&nbsp;ní vystupuje pochodový prapor 91, tvořící ochranu, rozdělení, které vypracovat v&nbsp;brigádě dle schémy: Přední voj vystupuje o&nbsp;půl šesté na&nbsp;Turowu, mezi jižní a&nbsp;severní poboční ochrannou vzdálenost tři a&nbsp;půl kilometru. Zadní ochranný voj vystupuje ve&nbsp;čtvrt na&nbsp;sedm!“</span></p>
        <p class="chunk" data-nb-ref-number="31" data-nb-words="21" data-nb-chars="136"><span class="idea" data-nb-ref-number="31" id="idea31" data-nb-words="21" data-nb-chars="136">Tak nastal tedy v&nbsp;gymnáziu velký ruch a&nbsp;scházel ku&nbsp;poradě důstojníků bataliónu jen poručík Dub, kterého vyhledat bylo poručeno Švejkovi.</span></p>
        <p class="chunk" data-nb-ref-number="32" data-nb-words="20" data-nb-chars="117"><span class="idea" data-nb-ref-number="32" id="idea32" data-nb-words="20" data-nb-chars="117">„Doufám,“ řekl k&nbsp;němu nadporučík Lukáš, „že vy&nbsp;ho&nbsp;najdete beze všech obtíží, poněvadž vy&nbsp;máte stále něco mezi sebou.“</span></p>
        <p class="chunk" data-nb-ref-number="33" data-nb-words="24" data-nb-chars="140"><span class="idea" data-nb-ref-number="33" id="idea33" data-nb-words="24" data-nb-chars="140">„Poslušně hlásím, pane obrlajtnant, že&nbsp;prosím o&nbsp;písemný rozkaz vod kumpanie. To&nbsp;je&nbsp;právě kvůli tomu, že&nbsp;mezi náma je&nbsp;právě vždycky to&nbsp;něco.“</span></p>
        <p class="chunk" data-nb-ref-number="34" data-nb-words="24" data-nb-chars="150"><span class="idea" data-nb-ref-number="34" id="idea34" data-nb-words="24" data-nb-chars="150">Zatímco nadporučík Lukáš ve&nbsp;své zápisní knížce kopíroval na&nbsp;útržkovém listě, aby se&nbsp;poručík Dub ihned dostavil do&nbsp;gymnázia k&nbsp;poradě, Švejk hlásil dál:</span></p>
        <p class="chunk" data-nb-ref-number="35" data-nb-words="92" data-nb-chars="525"><span class="idea" data-nb-ref-number="35" id="idea35" data-nb-words="92" data-nb-chars="525">„Ano, pane obrlajtnant, vy&nbsp;můžete být, jako vždycky, bez starosti. Já&nbsp;ho&nbsp;najdu, poněvadž je&nbsp;vojákům zakázáno chodit do&nbsp;bordelu, a&nbsp;von bude jistě v&nbsp;jednom, aby se&nbsp;přesvědčil, jestli vod jeho cuku žádnej se&nbsp;nechce dostat před polní soud, kterým von obyčejně vyhrožuje. Von sám prohlásil před manšaftem svýho cuku, že&nbsp;projde všechny bordely, a&nbsp;pak že&nbsp;bude běda a&nbsp;voni že&nbsp;ho&nbsp;poznají z&nbsp;té špatné stránky. Ostatně já&nbsp;vím, kde je. Je&nbsp;tady zrovna naproti v&nbsp;tej kavárně, poněvadž všechen ten manšaft se&nbsp;za&nbsp;ním díval, kam nejdřív jde.“</span></p>
        <p class="chunk" data-nb-ref-number="36" data-nb-words="43" data-nb-chars="264"><span class="idea" data-nb-ref-number="36" id="idea36" data-nb-words="43" data-nb-chars="264">„Spojené zábavní místnosti a&nbsp;městská kavárna“, podnik, o&nbsp;kterém se&nbsp;Švejk zmiňoval, byly rozděleny také na&nbsp;dvě části. Kdo nechtěl jít přes kavárnu, šel zadem, kde se&nbsp;vyhřívala na&nbsp;slunci nějaká stará paní, která mluvila německy, polsky a&nbsp;maďarsky asi v&nbsp;tomto smyslu:</span></p>
        <p class="chunk" data-nb-ref-number="37" data-nb-words="6" data-nb-chars="43"><span class="idea" data-nb-ref-number="37" id="idea37" data-nb-words="6" data-nb-chars="43">„Pojďte, vojáčku, máme zde pěkné slečinky.“</span></p>
        <p class="chunk" data-nb-ref-number="38" data-nb-words="36" data-nb-chars="235"><span class="idea" data-nb-ref-number="38" id="idea38" data-nb-words="36" data-nb-chars="235">Když vojáček vstoupil, vedla ho&nbsp;chodbou do&nbsp;jakési přijímací předsíně a&nbsp;zavolala na&nbsp;jednu ze&nbsp;slečen, která přiběhla ihned v&nbsp;košili; napřed chtěla peníze, kterýž obnos hned na&nbsp;místě, zatímco si&nbsp;vojáček odepínal bajonet, inkasovala madam.</span></p>
        <p class="chunk" data-nb-ref-number="39" data-nb-words="96" data-nb-chars="593"><span class="idea" data-nb-ref-number="39" id="idea39" data-nb-words="96" data-nb-chars="593">Důstojnictvo chodilo kavárnou. Cesta pánů důstojníků byla trudnější, poněvadž vedla přes šámbry vzadu, kde byl výběr z&nbsp;druhé partie, určené pro důstojnické šarže, a&nbsp;kde byly krajkové košilky a&nbsp;pilo se&nbsp;víno nebo likéry. Madam zde také ničeho netrpěla, to&nbsp;se&nbsp;všechno konalo nahoře v&nbsp;pokojíkách, kde se&nbsp;provaloval na&nbsp;divanu v&nbsp;jednom takovém ráji plném štěnic v&nbsp;podvlékačkách poručík Dub, zatímco slečna Ella mu&nbsp;vypravovala vymyšlenou, jako to&nbsp;vždy v&nbsp;těchto případech bývá, tragédii svého života, že&nbsp;otec její byl továrníkem a&nbsp;ona profesorkou na&nbsp;lyceu v&nbsp;Pešti a&nbsp;tohle že&nbsp;udělala z&nbsp;nešťastné lásky.</span></p>
        <p class="chunk" data-nb-ref-number="40" data-nb-words="66" data-nb-chars="389"><span class="idea" data-nb-ref-number="40" id="idea40" data-nb-words="66" data-nb-chars="389">Vzadu za&nbsp;poručíkem Dubem na&nbsp;dosah ruky na&nbsp;malém stolku byla láhev jeřabinky a&nbsp;sklenky. Poněvadž láhev byla poloprázdnou a&nbsp;Ella i&nbsp;poručík Dub mluvili již z&nbsp;cesty, bylo zatěžkací zkouškou, že&nbsp;poručík Dub ničeho nesnese. Podle jeho řeči bylo vidět, že&nbsp;si&nbsp;to&nbsp;již všechno popletl a&nbsp;že považuje Ellu za&nbsp;svého sluhu Kunerta; také ji&nbsp;tak oslovoval a&nbsp;vyhrožoval domnělému Kunertovi dle svého zvyku:</span></p>
        <p class="chunk" data-nb-ref-number="41" data-nb-words="12" data-nb-chars="68"><span class="idea" data-nb-ref-number="41" id="idea41" data-nb-words="12" data-nb-chars="68">„Kunerte, Kunerte, ty&nbsp;bestie, až&nbsp;ty&nbsp;mne poznáš z&nbsp;mé špatné stránky…“</span></p>
        <p class="chunk" data-nb-ref-number="42" data-nb-words="42" data-nb-chars="265"><span class="idea" data-nb-ref-number="42" id="idea42" data-nb-words="42" data-nb-chars="265">Švejk měl být podroben téže samé proceduře jako všichni ostatní vojáčkové, kteří chodili zadem, on&nbsp;však se&nbsp;vlídně vytrhl nějaké košilaté holce, na&nbsp;jejíž pokřik přiběhla polská madam, která Švejkovi zapřela drze do&nbsp;očí, že&nbsp;by&nbsp;zde měli nějakého pana lajtnanta hostem.</span></p>
        <p class="chunk" data-nb-ref-number="43" data-nb-words="72" data-nb-chars="417"><span class="idea" data-nb-ref-number="43" id="idea43" data-nb-words="72" data-nb-chars="417">„Moc na&nbsp;mě&nbsp;neřvete, milostpaní,“ řekl vlídně Švejk, usmívaje se&nbsp;přitom sladce, „nebo vám dám přes držku. U&nbsp;nás jednou v&nbsp;Platnéřské ulici zmlátili jednu madam tak, že&nbsp;nevěděla o&nbsp;sobě. To&nbsp;tam syn hledal svýho otce, nějakýho Vondráčka, obchod s&nbsp;pneumatikama. Vona se&nbsp;ta&nbsp;madam jmenovala Křovánová, když ji&nbsp;vzkřísili a&nbsp;ptali se&nbsp;jí&nbsp;na&nbsp;záchrannej stanici, jak se&nbsp;jmenuje, řekla, že&nbsp;nějak vod <em>Ch</em>. A&nbsp;jaké je&nbsp;vaše ctěné jméno?“</span></p>
        <p class="chunk" data-nb-ref-number="44" data-nb-words="23" data-nb-chars="142"><span class="idea" data-nb-ref-number="44" id="idea44" data-nb-words="23" data-nb-chars="142">Ctihodná matróna dala se&nbsp;do&nbsp;děsného řvaní, když ji&nbsp;Švejk po&nbsp;těchto slovech odstrčil a&nbsp;vážně stoupal po&nbsp;dřevěných schodech do&nbsp;prvního poschodí.</span></p>
        <p class="chunk" data-nb-ref-number="45" data-nb-words="45" data-nb-chars="254"><span class="idea" data-nb-ref-number="45" id="idea45" data-nb-words="45" data-nb-chars="254">Dole se&nbsp;objevil sám majitel nevěstince, nějaký zchudlý polský šlechtic, který vyběhl za&nbsp;Švejkem po&nbsp;schodech a&nbsp;počal ho&nbsp;tahat za&nbsp;blůzu, přičemž křičel na&nbsp;něho německy, tam nahoru že&nbsp;vojáci nesmí, tam že&nbsp;je&nbsp;to&nbsp;pro pány důstojníky, pro vojsko že&nbsp;je&nbsp;to&nbsp;dole.</span></p>
        <p class="chunk" data-nb-ref-number="46" data-nb-words="88" data-nb-chars="522"><span class="idea" data-nb-ref-number="46" id="idea46" data-nb-words="88" data-nb-chars="522">Švejk ho&nbsp;upozornil, že&nbsp;sem přichází v&nbsp;zájmu celé armády, že&nbsp;hledá jednoho pana poručíka, bez kterého se&nbsp;nemůže armáda vydat do&nbsp;pole, a&nbsp;když ten počínal si&nbsp;stále výbojněji, Švejk ho&nbsp;srazil dolů ze&nbsp;schodů a&nbsp;pokračoval nahoře v&nbsp;prohlídce místností. Přesvědčil se, že&nbsp;všechny pokojíky jsou prázdny, až&nbsp;teprve na&nbsp;samém konci pavlače, když zaklepal, vzal za&nbsp;kliku a&nbsp;pootevřel dveře, ozval se&nbsp;kvikavý hlas Elly: „Besetzt“ a&nbsp;vzápětí nato hluboký hlas poručíka Duba, který myslel snad, že&nbsp;je&nbsp;ještě ve&nbsp;svém pokoji v&nbsp;lágru: „Herein!“</span></p>
        <p class="chunk" data-nb-ref-number="47" data-nb-words="23" data-nb-chars="159"><span class="idea" data-nb-ref-number="47" id="idea47" data-nb-words="23" data-nb-chars="159">Švejk vstoupil, přistoupil k&nbsp;divanu, a&nbsp;odevzdávaje blokový útržek kopie poručíkovi Dubovi, hlásil, dívaje se&nbsp;úkosem na&nbsp;části uniformy rozházené v&nbsp;rohu postele:</span></p>
        <p class="chunk" data-nb-ref-number="48" data-nb-words="28" data-nb-chars="177"><span class="idea" data-nb-ref-number="48" id="idea48" data-nb-words="28" data-nb-chars="177">„Poslušně hlásím, pane lajtnant, že&nbsp;se&nbsp;mají voblíknout a&nbsp;dostavit se&nbsp;hned podle toho rozkazu, který jim dodávám, do&nbsp;našich kasáren v&nbsp;gymnáziu, máme tam velkou vojenskou poradu!“</span></p>
        <p class="chunk" data-nb-ref-number="49" data-nb-words="33" data-nb-chars="194"><span class="idea" data-nb-ref-number="49" id="idea49" data-nb-words="33" data-nb-chars="194">Poručík Dub vytřeštil na&nbsp;něho oči s&nbsp;malinkými panenkami, ale připamatoval si, že&nbsp;přece jen není tak namazán, aby nepoznal Švejka. Napadlo mu&nbsp;ihned, že&nbsp;mu&nbsp;Švejka posílají k&nbsp;raportu, a&nbsp;proto řekl:</span></p>
        <p class="chunk" data-nb-ref-number="50" data-nb-words="29" data-nb-chars="134"><span class="idea" data-nb-ref-number="50" id="idea50" data-nb-words="29" data-nb-chars="134">„Hned si&nbsp;to&nbsp;s&nbsp;tebou spravím, Švejku. Uvidíš&nbsp;– jak&nbsp;– to&nbsp;– s&nbsp;tebou&nbsp;– dopadne…&nbsp;– Kunerte,“ zvolal na&nbsp;Ellu, „nalej&nbsp;– mně&nbsp;– ještě&nbsp;– jednu!“</span></p>
        <p class="chunk" data-nb-ref-number="51" data-nb-words="8" data-nb-chars="43"><span class="idea" data-nb-ref-number="51" id="idea51" data-nb-words="8" data-nb-chars="43">Napil se, a&nbsp;trhaje písemný rozkaz, smál se:</span></p>
        <p class="chunk" data-nb-ref-number="52" data-nb-words="75" data-nb-chars="289"><span class="idea" data-nb-ref-number="52" id="idea52" data-nb-words="75" data-nb-chars="289">„To je&nbsp;– omluvenka? U&nbsp;– nás&nbsp;– žádné omluvenky&nbsp;– neplatí. My&nbsp;jsme&nbsp;– na&nbsp;– vojně&nbsp;– a&nbsp;ne&nbsp;– ve&nbsp;– škole. Tak&nbsp;– tě&nbsp;– tedy&nbsp;– chytli&nbsp;– v&nbsp;bordelu? Pojď&nbsp;– ke&nbsp;– mně&nbsp;– Švejku&nbsp;– blíž&nbsp;– já&nbsp;ti&nbsp;– dám&nbsp;– pár&nbsp;– facek.&nbsp;– Ve&nbsp;– kterém&nbsp;– roce&nbsp;– Filip&nbsp;– Macedonský&nbsp;– porazil&nbsp;– Římany, to&nbsp;ty&nbsp;– nevíš&nbsp;– ty&nbsp;– hřebče!“</span></p>
        <p class="chunk" data-nb-ref-number="53" data-nb-words="60" data-nb-chars="368"><span class="idea" data-nb-ref-number="53" id="idea53" data-nb-words="60" data-nb-chars="368">„Poslušně hlásím, pane lajtnant,“ pokračoval neúprosně Švejk, „je to&nbsp;nejvyšší rozkaz z&nbsp;brigády, aby se&nbsp;páni důstojníci voblíkli a&nbsp;šli na&nbsp;bataliónní bešprechunk, my&nbsp;totiž vyrazíme, a&nbsp;ještě teprve se&nbsp;teď bude rozhodovat, která kumpanie bude forhút, sajtnhút nebo nachhút. Už&nbsp;se&nbsp;bude teď vo&nbsp;tom rozhodovat a&nbsp;já myslím, pane lajtnant, že&nbsp;voni taky mají do&nbsp;toho co&nbsp;mluvit.“</span></p>
        <p class="chunk" data-nb-ref-number="54" data-nb-words="23" data-nb-chars="150"><span class="idea" data-nb-ref-number="54" id="idea54" data-nb-words="23" data-nb-chars="150">Tato diplomatická řeč trochu vzkřísila poručíka Duba, takže počínal nyní nabývati jistoty, že&nbsp;přece není v&nbsp;kasárnách, ale ještě z&nbsp;opatrnosti se&nbsp;optal:</span></p>
        <p class="chunk" data-nb-ref-number="55" data-nb-words="3" data-nb-chars="14"><span class="idea" data-nb-ref-number="55" id="idea55" data-nb-words="3" data-nb-chars="14">„Kde to&nbsp;jsem?“</span></p>
        <p class="chunk" data-nb-ref-number="56" data-nb-words="12" data-nb-chars="74"><span class="idea" data-nb-ref-number="56" id="idea56" data-nb-words="12" data-nb-chars="74">„Ráčíte být v&nbsp;bordeláku, pane lajtnant. Voni jsou ty&nbsp;cesty Páně rozličné.“</span></p>
        <p class="chunk" data-nb-ref-number="57" data-nb-words="59" data-nb-chars="350"><span class="idea" data-nb-ref-number="57" id="idea57" data-nb-words="59" data-nb-chars="350">Poručík Dub těžce vzdychl, slezl z&nbsp;divanu a&nbsp;počal shánět svoji uniformu, přičemž mu&nbsp;Švejk pomáhal, a&nbsp;když konečně se&nbsp;oblékl, vyšli oba ven, ale za&nbsp;chvíli se&nbsp;Švejk mžiknutím vrátil, a&nbsp;nedbaje Elly, která jeho návratu přikládala zcela jiného významu, z&nbsp;nešťastné lásky hned lezla na&nbsp;postel, vypil rychle zbytek jeřabinky v&nbsp;láhvi a&nbsp;šel zas za&nbsp;poručíkem.</span></p>
        <p class="chunk" data-nb-ref-number="58" data-nb-words="48" data-nb-chars="305"><span class="idea" data-nb-ref-number="58" id="idea58" data-nb-words="48" data-nb-chars="305">Na&nbsp;ulici se&nbsp;to&nbsp;poručíkovi Dubovi vrazilo zas do&nbsp;hlavy, poněvadž bylo velké parno. Vykládal Švejkovi nejrůznější nesmysle bez jakékoliv spojitosti. Mluvil o&nbsp;tom, že&nbsp;má&nbsp;doma poštovní známku z&nbsp;Helgolandu a&nbsp;hned po&nbsp;ukončení maturity že&nbsp;šli hrát biliár a&nbsp;nepozdravili třídního profesora. Ku&nbsp;každé větě dodával:</span></p>
        <p class="chunk" data-nb-ref-number="59" data-nb-words="5" data-nb-chars="32"><span class="idea" data-nb-ref-number="59" id="idea59" data-nb-words="5" data-nb-chars="32">„Myslím, že&nbsp;mně dobře rozumíte.“</span></p>
        <p class="chunk" data-nb-ref-number="60" data-nb-words="62" data-nb-chars="376"><span class="idea" data-nb-ref-number="60" id="idea60" data-nb-words="62" data-nb-chars="376">„Zajisté že&nbsp;vám úplně rozumím,“ odpověděl Švejk. „Vy mluvíte podobně jako klempíř Pokorný v&nbsp;Budějovicích. Ten, když se&nbsp;ho&nbsp;lidi optali: ‚Koupal jste se&nbsp;už&nbsp;letos v&nbsp;Malši?‘, vodpovídal: ‚Nekoupal, ale zato bude letos hodně švestek.‘ Nebo se&nbsp;ho&nbsp;zeptali: ‚Jed jste už&nbsp;letos hříbky?‘ a&nbsp;von na&nbsp;to&nbsp;vodpověděl: ‚Nejed, ale tenhle novej sultán marockej má&nbsp;prej bejt moc hodnej člověk.‘“</span></p>
        <p class="chunk" data-nb-ref-number="61" data-nb-words="8" data-nb-chars="43"><span class="idea" data-nb-ref-number="61" id="idea61" data-nb-words="8" data-nb-chars="43">Poručík Dub se&nbsp;zastavil a&nbsp;vypravil ze&nbsp;sebe:</span></p>
        <p class="chunk" data-nb-ref-number="62" data-nb-words="31" data-nb-chars="180"><span class="idea" data-nb-ref-number="62" id="idea62" data-nb-words="31" data-nb-chars="180">„Marocký sultán? To&nbsp;je&nbsp;odbytá veličina,“ utřel si&nbsp;pot z&nbsp;čela, a&nbsp;dívaje se&nbsp;zakalenýma očima na&nbsp;Švejka, zabručel: „Takhle jsem se&nbsp;ani v&nbsp;zimě nepotil. Souhlasíte s&nbsp;tím? Rozumíte mně?“</span></p>
        <p class="chunk" data-nb-ref-number="63" data-nb-words="53" data-nb-chars="292"><span class="idea" data-nb-ref-number="63" id="idea63" data-nb-words="53" data-nb-chars="292">„Rozumím, pane lajtnant. K&nbsp;nám do&nbsp;hospody ke&nbsp;‚Kalichu‘ chodíval jeden starej pán, nějakej rada vod zemskýho výboru ve&nbsp;výslužbě, a&nbsp;ten zrovna tohle tvrdil. Von vždycky říkal, že&nbsp;se&nbsp;diví, jakej je&nbsp;rozdíl mezi temperaturou v&nbsp;letě a&nbsp;v&nbsp;zimě. Že&nbsp;je&nbsp;mu&nbsp;to&nbsp;moc divný, proč lidi ještě na&nbsp;to&nbsp;nepřišli.“</span></p>
        <p class="chunk" data-nb-ref-number="64" data-nb-words="44" data-nb-chars="265"><span class="idea" data-nb-ref-number="64" id="idea64" data-nb-words="44" data-nb-chars="265">Ve&nbsp;vratech gymnázia opustil Švejk poručíka Duba, který se&nbsp;motal po&nbsp;schodech nahoru do&nbsp;sborovny, kde se&nbsp;konala vojenská porada, a&nbsp;také hned hlásil hejtmanovi Ságnerovi, že&nbsp;je&nbsp;úplně opilý. Celou poradu seděl s&nbsp;hlavou sklopenou a&nbsp;při debatě se&nbsp;občas zvedl, aby zvolal:</span></p>
        <p class="chunk" data-nb-ref-number="65" data-nb-words="10" data-nb-chars="56"><span class="idea" data-nb-ref-number="65" id="idea65" data-nb-words="10" data-nb-chars="56">„Váš názor je&nbsp;správný, pánové, ale já&nbsp;jsem úplně opilý.“</span></p>
        <p class="chunk" data-nb-ref-number="66" data-nb-words="22" data-nb-chars="146"><span class="idea" data-nb-ref-number="66" id="idea66" data-nb-words="22" data-nb-chars="146">Když byly vypracovány všechny dispozice a&nbsp;kumpanie nadporučíka Lukáše měla jít jako přední ochrana, trhl sebou najednou poručík Dub, vstal a&nbsp;řekl:</span></p>
        <p class="chunk" data-nb-ref-number="67" data-nb-words="15" data-nb-chars="90"><span class="idea" data-nb-ref-number="67" id="idea67" data-nb-words="15" data-nb-chars="90">„Pamatuji se, pánové, na&nbsp;našeho třídního profesora v&nbsp;primě. Sláva mu, sláva mu, sláva mu!“</span></p>
        <p class="chunk" data-nb-ref-number="68" data-nb-words="47" data-nb-chars="315"><span class="idea" data-nb-ref-number="68" id="idea68" data-nb-words="47" data-nb-chars="315">Nadporučíkovi Lukášovi přišlo na&nbsp;mysl, že&nbsp;nejlépe bude, když dá&nbsp;prozatím uložiti poručíka Duba jeho sluhou Kunertem do&nbsp;fyzikálního kabinetu vedle, kde byla stráž u&nbsp;dveří, aby někdo nedokradl snad již polorozkradené sbírky minerálií v&nbsp;kabinetu. Na&nbsp;to&nbsp;stále také z&nbsp;brigády upozorňovali procházející oddíly na&nbsp;pochodu.</span></p>
        <p class="chunk" data-nb-ref-number="69" data-nb-words="33" data-nb-chars="211"><span class="idea" data-nb-ref-number="69" id="idea69" data-nb-words="33" data-nb-chars="211">Toto opatření datovalo se&nbsp;od&nbsp;té&nbsp;doby, kdy jeden prapor honvédů, ubytovaný v&nbsp;gymnáziu, počal rabovat kabinet. Zejména se&nbsp;honvédům líbila sbírka nerostů, pestré krystaly a&nbsp;kyzy, které si&nbsp;nastrkali do&nbsp;svých baťohů.</span></p>
        <p class="chunk" data-nb-ref-number="70" data-nb-words="37" data-nb-chars="235"><span class="idea" data-nb-ref-number="70" id="idea70" data-nb-words="37" data-nb-chars="235">Na&nbsp;vojenském hřbitůvku je&nbsp;také na&nbsp;jednom z&nbsp;bílých křížů nápis „László Gargany“. Tam spí věčný sen jeden honvéd, který při onom rabování gymnaziálních sbírek vypil všechen denaturovaný líh z&nbsp;nádoby, ve&nbsp;které byli naloženi různí plazové.</span></p>
        <p class="chunk" data-nb-ref-number="71" data-nb-words="10" data-nb-chars="65"><span class="idea" data-nb-ref-number="71" id="idea71" data-nb-words="10" data-nb-chars="65">Světová válka vybíjela lidské pokolení dokonce i&nbsp;kořalkou z&nbsp;hadů.</span></p>
        <p class="chunk" data-nb-ref-number="72" data-nb-words="21" data-nb-chars="136"><span class="idea" data-nb-ref-number="72" id="idea72" data-nb-words="21" data-nb-chars="136">Nadporučík Lukáš, když se&nbsp;již všichni rozešli, dal zavolat sluhu poručíka Duba Kunerta, který odvedl a&nbsp;uložil na&nbsp;pohovku svého poručíka.</span></p>
        <p class="chunk" data-nb-ref-number="73" data-nb-words="25" data-nb-chars="148"><span class="idea" data-nb-ref-number="73" id="idea73" data-nb-words="25" data-nb-chars="148">Poručík Dub byl najednou jako malé dítě; vzal za&nbsp;ruku Kunerta, počal prohlížet dlaň, přičemž říkal, že&nbsp;uhodne z&nbsp;jeho dlaně jméno jeho budoucí choti.</span></p>
        <p class="chunk" data-nb-ref-number="74" data-nb-words="36" data-nb-chars="197"><span class="idea" data-nb-ref-number="74" id="idea74" data-nb-words="36" data-nb-chars="197">„Jak vy&nbsp;se&nbsp;jmenujete? Vytáhněte mně z&nbsp;náprsní kapsy u&nbsp;blůzy zápisník a&nbsp;tužku. Vy&nbsp;se&nbsp;jmenujete tedy Kunert; tak sem přijďte za&nbsp;čtvrt hodiny a&nbsp;já vám tady nechám lístek se&nbsp;jménem vaší paní manželky.“</span></p>
        <p class="chunk" data-nb-ref-number="75" data-nb-words="35" data-nb-chars="190"><span class="idea" data-nb-ref-number="75" id="idea75" data-nb-words="35" data-nb-chars="190">Sotva to&nbsp;dořekl, dal se&nbsp;do&nbsp;chrápání, ale opět se&nbsp;z&nbsp;toho jaksi probudil a&nbsp;počal čmárat do&nbsp;svého zápisníku; co&nbsp;napsal, to&nbsp;vytrhl, hodil na&nbsp;zem, a&nbsp;tajemně přiloživ prst na&nbsp;ústa, řekl blábolivě:</span></p>
        <p class="chunk" data-nb-ref-number="76" data-nb-words="14" data-nb-chars="85"><span class="idea" data-nb-ref-number="76" id="idea76" data-nb-words="14" data-nb-chars="85">„Teď ještě ne, až&nbsp;za&nbsp;čtvrt hodiny. Nejlépe bude hledati papírek se&nbsp;zavázanýma očima.“</span></p>
        <p class="chunk" data-nb-ref-number="77" data-nb-words="21" data-nb-chars="129"><span class="idea" data-nb-ref-number="77" id="idea77" data-nb-words="21" data-nb-chars="129">Kunert byl takové dobré hovado, že&nbsp;přišel skutečně za&nbsp;čtvrt hodiny, a&nbsp;když rozbalil papírek, četl z&nbsp;těch klikyháků poručíka Duba:</span></p>
        <p class="chunk" data-nb-ref-number="78" data-nb-words="7" data-nb-chars="50"><span class="idea" data-nb-ref-number="78" id="idea78" data-nb-words="7" data-nb-chars="50">„Jméno vaší budoucí manželky zní: paní Kunertová.“</span></p>
        <p class="chunk" data-nb-ref-number="79" data-nb-words="44" data-nb-chars="244"><span class="idea" data-nb-ref-number="79" id="idea79" data-nb-words="44" data-nb-chars="244">Když to&nbsp;za&nbsp;chvíli ukazoval Švejkovi, řekl mu&nbsp;Švejk, aby si&nbsp;jen dobře ten papírek schoval, že&nbsp;takových dokumentů od&nbsp;vojenských pánů si&nbsp;má&nbsp;každý vážit, to&nbsp;že&nbsp;dřív za&nbsp;aktivní vojny nebylo, aby si&nbsp;dopisoval důstojník se&nbsp;svým sluhou a&nbsp;říkal mu&nbsp;pane.</span></p>
        <p class="chunk" data-nb-ref-number="80" data-nb-words="55" data-nb-chars="329"><span class="idea" data-nb-ref-number="80" id="idea80" data-nb-words="55" data-nb-chars="329">Když byly vykonány přípravy k&nbsp;tomu, aby se&nbsp;vyrazilo dle daných dispozic, brigádní generál, kterého vystrnadil tak pěkně hannoverský plukovník, dal shromáždit celý batalión do&nbsp;obvyklého čtverce a&nbsp;měl k&nbsp;němu řeč. Ten muž totiž velice rád řečnil, mlel páté přes deváté, a&nbsp;když už&nbsp;neměl dál co&nbsp;říct, vzpomněl si&nbsp;ještě na&nbsp;polní poštu:</span></p>
        <p class="chunk" data-nb-ref-number="81" data-nb-words="52" data-nb-chars="329"><span class="idea" data-nb-ref-number="81" id="idea81" data-nb-words="52" data-nb-chars="329">„Vojáci,“ hřmělo z&nbsp;jeho úst do&nbsp;čtverce. „Nyní blížíme se&nbsp;k&nbsp;frontě nepřítele, od&nbsp;kterého nás dělí několik denních pochodů. Doposud na&nbsp;svém marši neměli jste, vojáci, příležitosti udati svým milým, které jste opustili, své adresy, aby věděli vaši vzdálení, kam vám mají psát, abyste se&nbsp;potěšili dopisy od&nbsp;svých milých pozůstalých.“</span></p>
        <p class="chunk" data-nb-ref-number="82" data-nb-words="11" data-nb-chars="66"><span class="idea" data-nb-ref-number="82" id="idea82" data-nb-words="11" data-nb-chars="66">Nějak se&nbsp;z&nbsp;toho nemohl dostat, opakoval to&nbsp;nesčíslněkrát za&nbsp;sebou:</span></p>
        <p class="chunk" data-nb-ref-number="83" data-nb-words="26" data-nb-chars="149"><span class="idea" data-nb-ref-number="83" id="idea83" data-nb-words="26" data-nb-chars="149">„Milí vzdálení&nbsp;– drazí příbuzní&nbsp;– milí pozůstalí“ a&nbsp;tak dále, až&nbsp;konečně vyrazil z&nbsp;toho kola mohutným zvoláním: „Od toho máme polní pošty na&nbsp;frontě!“</span></p>
        <p class="chunk" data-nb-ref-number="84" data-nb-words="74" data-nb-chars="412"><span class="idea" data-nb-ref-number="84" id="idea84" data-nb-words="74" data-nb-chars="412">Jeho další řeč vypadala tak, jako by&nbsp;všichni tihle lidé v&nbsp;šedivé uniformě měli se&nbsp;dát s&nbsp;největší radostí zabít jedině kvůli tomu, že&nbsp;jsou na&nbsp;frontě zařízeny polní pošty, a&nbsp;že když někomu granát utrhne obě nohy, že&nbsp;se&nbsp;mu&nbsp;to&nbsp;musí krásně umírat, když si&nbsp;vzpomene, že&nbsp;jeho polní pošta má&nbsp;číslo 72, kde snad leží psaní z&nbsp;domova, od&nbsp;vzdálených milých, se&nbsp;zásilkou obsahující kus uzeného masa, špeku a&nbsp;domácích sucharů.</span></p>
        <p class="chunk" data-nb-ref-number="85" data-nb-words="33" data-nb-chars="223"><span class="idea" data-nb-ref-number="85" id="idea85" data-nb-words="33" data-nb-chars="223">Potom, po&nbsp;té&nbsp;řeči, když brigádní hudba zahrála císařskou hymnu, provolána byla sláva císaři, vydaly se&nbsp;jednotlivé skupiny toho lidského dobytka, určeného na&nbsp;jatky někde za&nbsp;Bugem, postupně na&nbsp;pochod podle udělených dispozic.</span></p>
        <p class="chunk" data-nb-ref-number="86" data-nb-words="85" data-nb-chars="523"><span class="idea" data-nb-ref-number="86" id="idea86" data-nb-words="85" data-nb-chars="523">11.&nbsp;kumpanie vystoupila o&nbsp;půl šesté na&nbsp;Turowu-Wolsku. Švejk táhl se&nbsp;vzadu se&nbsp;štábem kumpanie, se&nbsp;sanitou a&nbsp;nadporučík Lukáš objížděl celou kolonu, přičemž každou chvíli zajel dozadu, aby se&nbsp;přesvědčil u&nbsp;sanity, kde na&nbsp;vozíku pod plachtami vezli poručíka Duba k&nbsp;novým hrdinným činům do&nbsp;neznámé budoucnosti, a&nbsp;přitom aby také si&nbsp;ukrátil cestu rozmluvou se&nbsp;Švejkem, který nesl svůj baťoh a&nbsp;ručnici trpělivě, vyprávěje si&nbsp;s&nbsp;účetním šikovatelem Vaňkem o&nbsp;tom, jak se&nbsp;to&nbsp;před lety pěkně mašírovalo na&nbsp;manévrech u&nbsp;Velkého Meziříčí.</span></p>
        <p class="chunk" data-nb-ref-number="87" data-nb-words="76" data-nb-chars="448"><span class="idea" data-nb-ref-number="87" id="idea87" data-nb-words="76" data-nb-chars="448">„To byla docela taková krajina, jako je&nbsp;tady, jenomže my&nbsp;jsme nešli tak feldmésik, poněvadž tenkrát ještě jsme ani nevěděli, co&nbsp;jsou to&nbsp;rezervní konzervy, když jsme nějakou konzervu fasovali, tak jsme ji&nbsp;u&nbsp;našeho cuku hned při nejbližším noclehu sežrali a&nbsp;místo toho dávali jsme si&nbsp;do&nbsp;baťohu cihlu. V&nbsp;jedný vesnici přišla inspekce, vyházeli nám všechny cihly z&nbsp;baťohu a&nbsp;bylo jich tolik, že&nbsp;si&nbsp;tam z&nbsp;nich jeden člověk vystavěl potom rodinnej domek.“</span></p>
        <p class="chunk" data-nb-ref-number="88" data-nb-words="15" data-nb-chars="90"><span class="idea" data-nb-ref-number="88" id="idea88" data-nb-words="15" data-nb-chars="90">Za&nbsp;chvíli nato šel Švejk rázně vedle koně nadporučíka Lukáše a&nbsp;vykládal o&nbsp;polních poštách:</span></p>
        <p class="chunk" data-nb-ref-number="89" data-nb-words="44" data-nb-chars="233"><span class="idea" data-nb-ref-number="89" id="idea89" data-nb-words="44" data-nb-chars="233">„Hezká ta&nbsp;řeč byla a&nbsp;vono jistě každýmu je&nbsp;moc milý, když dostane na&nbsp;vojnu nějaký pěkný psaní z&nbsp;domova. Ale já, když jsem sloužil před lety v&nbsp;Budějovicích, tak jsem dostal na&nbsp;vojnu jen jedno psaní do&nbsp;kasáren a&nbsp;to mám ještě schovaný.“</span></p>
        <p class="chunk" data-nb-ref-number="90" data-nb-words="22" data-nb-chars="138"><span class="idea" data-nb-ref-number="90" id="idea90" data-nb-words="22" data-nb-chars="138">Švejk vytáhl z&nbsp;ušpiněné kožené tašky zamaštěný dopis a&nbsp;četl, zachovávaje krok s&nbsp;koněm nadporučíka Lukáše, který se&nbsp;dal do&nbsp;mírného poklusu:</span></p>
        <p class="chunk" data-nb-ref-number="91" data-nb-words="97" data-nb-chars="524"><span class="idea" data-nb-ref-number="91" id="idea91" data-nb-words="97" data-nb-chars="524">„Ty pacholku mizernej, ty&nbsp;jeden vrahu a&nbsp;bídáku! Pan kaprál Kříž přijel do&nbsp;Prahy na&nbsp;urláb a&nbsp;já jsem s&nbsp;ním tančila u&nbsp;‚Kocanů‘, a&nbsp;von mně povídal, že&nbsp;prej ty&nbsp;tancuješ v&nbsp;Budějovicích u&nbsp;‚Zelený žáby‘ s&nbsp;nějakou pitomou flundrou a&nbsp;že jsi mě&nbsp;už&nbsp;úplně vopustil. Aby jsi věděl, píšu toto psaní na&nbsp;hajzlu na&nbsp;prkně vedle díry, mezi náma je&nbsp;konec. Tvoje bejvalá Božena. Abych nezapomněla, ten kaprál to&nbsp;umí a&nbsp;bude tě&nbsp;ještě sekýrovat, já&nbsp;jsem ho&nbsp;vo&nbsp;to&nbsp;prosila. A&nbsp;ještě abych nezapomněla, nenajdeš mě&nbsp;už&nbsp;mezi živejma, až&nbsp;přijedeš na&nbsp;urláb.</span></p>
        <p class="chunk" data-nb-ref-number="92" data-nb-words="153" data-nb-chars="914"><span class="idea" data-nb-ref-number="92" id="idea92" data-nb-words="153" data-nb-chars="914">To&nbsp;se&nbsp;ví,“ pokračoval při mírném poklusu Švejk, „že když jsem přišel na&nbsp;urláb, že&nbsp;byla mezi živejma, a&nbsp;ještě mezi jakejma živejma. Našel jsem ji&nbsp;taky u&nbsp;‚Kocanů‘, voblíkali ji&nbsp;dva vojáci vod cizího regimentu a&nbsp;jeden z&nbsp;nich byl tak moc živej, že&nbsp;jí&nbsp;šahal docela veřejně pod živůtek, jako kdyby chtěl, poslušně hlásím, pane obrlajtnant, vytáhnout odtamtud pel její nevinnosti, jak říká Věnceslava Lužická nebo jak to&nbsp;podobně jednou řekla jedna mladá dívka asi šestnáctiletá v&nbsp;tanečních hodinách jednomu gymnazistovi hlasitě s&nbsp;pláčem, když ji&nbsp;štípl do&nbsp;ramena: ‚Vy jste, pane, setřel pel mého panenství.‘ To&nbsp;se&nbsp;ví, že&nbsp;se&nbsp;všichni smáli a&nbsp;její matinka, která ji&nbsp;tam hlídala, že&nbsp;ji&nbsp;vodvedla na&nbsp;chodbu v&nbsp;‚Besedě‘ a&nbsp;že tu&nbsp;svou blbou nánu zkopala. Já&nbsp;přišel, pane obrlajtnant, k&nbsp;tomu názoru, že&nbsp;přece jenom ty&nbsp;venkovský holky jsou upřímnější než ty&nbsp;takový utahaný městský slečinky, který chodějí do&nbsp;nějakejch tanečních hodin.</span></p>
        <p class="chunk" data-nb-ref-number="93" data-nb-words="146" data-nb-chars="836"><span class="idea" data-nb-ref-number="93" id="idea93" data-nb-words="146" data-nb-chars="836">Když jsme před lety stáli lágrem v&nbsp;Mníšku, tak jsem chodil tancovat do&nbsp;Starýho Knína, namluvil jsem si&nbsp;tam nějakou Karlu Veklovou, ale moc jsem se&nbsp;jí&nbsp;nelíbil. Jednou večer v&nbsp;neděli jsem ji&nbsp;doprovázel k&nbsp;rybníčku, tam jsme si&nbsp;sedli na&nbsp;hráz a&nbsp;ptal jsem se&nbsp;jí, když zapadalo slunce, jestli mě&nbsp;má&nbsp;taky ráda. Poslušně hlásím, pane obrlajtnant, že&nbsp;byl vzduch tak vlahej, všichni ptáci zpívali, a&nbsp;vona mně vodpověděla s&nbsp;příšerným smíchem: ‚Já mám tě&nbsp;tak ráda jako pazdero v&nbsp;prdeli, vždyť jseš blbej.‘ A&nbsp;já byl taky vopravdu blbej, tak strašně blbej, že&nbsp;jsem vám, poslušně hlásím, pane obrlajtnant, předtím chodíval mezi polma, mezi vysokým vobilím v&nbsp;liduprázdnej prostoře, ani jsme si&nbsp;jednou nesedli, a&nbsp;já jí&nbsp;jen ukazoval po&nbsp;tom božím požehnání, a&nbsp;pitomec, tej selskej holce vykládám, že&nbsp;tohle je&nbsp;žito, tohle že&nbsp;je&nbsp;pšenice a&nbsp;tohle že&nbsp;je&nbsp;voves.“</span></p>
        <p class="chunk" data-nb-ref-number="94" data-nb-words="27" data-nb-chars="168"><span class="idea" data-nb-ref-number="94" id="idea94" data-nb-words="27" data-nb-chars="168">A&nbsp;jako na&nbsp;potvrzení toho ovsa kdesi vpředu doznívaly sebrané hlasy vojáků kumpanie v&nbsp;pokračování písně, s&nbsp;kterou šly už&nbsp;české regimenty krvácet za&nbsp;Rakousko k&nbsp;Solferinu:</span></p>
        <p class="chunk" data-nb-ref-number="95" data-nb-words="14" data-nb-chars="79"><em><span class="idea" data-nb-ref-number="95" id="idea95" data-nb-words="5" data-nb-chars="22">„A&nbsp;když bylo půl noci,<br></span>
<span class="idea" data-nb-ref-number="96" id="idea96" data-nb-words="4" data-nb-chars="22">voves z&nbsp;pytle vyskočí,<br></span>
<span class="idea" data-nb-ref-number="97" id="idea97" data-nb-words="2" data-nb-chars="19">župajdijá, župajdá,<br></span>
<span class="idea" data-nb-ref-number="98" id="idea98" data-nb-words="3" data-nb-chars="16">každá holka dá!“</span></em></p>
        <p class="chunk" data-nb-ref-number="96" data-nb-words="5" data-nb-chars="27"><span class="idea" data-nb-ref-number="99" id="idea99" data-nb-words="5" data-nb-chars="27">Do&nbsp;čehož opět vpadli druzí:</span></p>
        <p class="chunk" data-nb-ref-number="97" data-nb-words="32" data-nb-chars="137"><em><span class="idea" data-nb-ref-number="100" id="idea100" data-nb-words="5" data-nb-chars="16">„Dá, a&nbsp;dá, a&nbsp;dá,<br></span>
<span class="idea" data-nb-ref-number="101" id="idea101" data-nb-words="4" data-nb-chars="17">a&nbsp;proč by&nbsp;nedala,<br></span>
<span class="idea" data-nb-ref-number="102" id="idea102" data-nb-words="5" data-nb-chars="19">a&nbsp;dá ti&nbsp;dvě hubičky<br></span>
<span class="idea" data-nb-ref-number="103" id="idea103" data-nb-words="3" data-nb-chars="16">na&nbsp;obě tvářičky.<br></span>
<span class="idea" data-nb-ref-number="104" id="idea104" data-nb-words="2" data-nb-chars="19">Župajdijá, župajdá,<br></span>
<span class="idea" data-nb-ref-number="105" id="idea105" data-nb-words="3" data-nb-chars="15">každá holka dá!<br></span>
<span class="idea" data-nb-ref-number="106" id="idea106" data-nb-words="6" data-nb-chars="17">A&nbsp;dá, a&nbsp;dá, a&nbsp;dá,<br></span>
<span class="idea" data-nb-ref-number="107" id="idea107" data-nb-words="4" data-nb-chars="18">a&nbsp;proč by&nbsp;nedala…“</span></em></p>
        <p class="chunk" data-nb-ref-number="98" data-nb-words="7" data-nb-chars="46"><span class="idea" data-nb-ref-number="108" id="idea108" data-nb-words="7" data-nb-chars="46">Potom počali Němci zpívat tutéž píseň německy.</span></p>
        <p class="chunk" data-nb-ref-number="99" data-nb-words="57" data-nb-chars="347"><span class="idea" data-nb-ref-number="109" id="idea109" data-nb-words="57" data-nb-chars="347">Je&nbsp;to&nbsp;tak stará vojenská píseň, kterou snad již zpívala soldateska za&nbsp;napoleonských bitek ve&nbsp;všech jazycích. Nyní zněla jásavě po&nbsp;zaprášené silnici na&nbsp;Turowu-Wolsku, v&nbsp;haličské rovině, kde po&nbsp;obou stranách silnice až&nbsp;tam k&nbsp;zeleným chlumům na&nbsp;jihu byla pole zdeptána a&nbsp;zničena pod kopyty koní a&nbsp;pod podešvemi tisíců a&nbsp;tisíců vojenských těžkých bot.</span></p>
        <p class="chunk" data-nb-ref-number="100" data-nb-words="81" data-nb-chars="488"><span class="idea" data-nb-ref-number="110" id="idea110" data-nb-words="81" data-nb-chars="488">„Takhle jsme to&nbsp;jednou podobně zřídili,“ ozval se&nbsp;Švejk, rozhlížeje se&nbsp;kolem, „na manévrech u&nbsp;Písku. Byl tam s&nbsp;námi jeden pan arcivévoda, to&nbsp;byl takovej spravedlivej pán, že&nbsp;když se&nbsp;se&nbsp;svým štábem projížděl ze&nbsp;strategickejch důvodů obilím, tak hned za&nbsp;ním tu&nbsp;celou škodu vodhadoval adjutant. Nějakej sedlák Pícha neměl žádnou radost z&nbsp;tý návštěvy a&nbsp;nepřijmul vod eráru osmnáct korun náhrady za&nbsp;zdupanejch pět měr pole, chtěl se&nbsp;vám, pane obrlajtnant, soudit a&nbsp;dostal za&nbsp;to&nbsp;osmnáct měsíců.</span></p>
        <p class="chunk" data-nb-ref-number="101" data-nb-words="73" data-nb-chars="413"><span class="idea" data-nb-ref-number="111" id="idea111" data-nb-words="73" data-nb-chars="413">Já&nbsp;myslím, pane obrlajtnant, že&nbsp;moh vlastně bejt rád, že&nbsp;někdo z&nbsp;císařského rodu ho&nbsp;navštíví na&nbsp;jeho pozemku. Jinej sedlák, kterej by&nbsp;byl uvědomělej, tak by&nbsp;voblík všechny své holky do&nbsp;bílejch šatů jako drůžičky, dal by&nbsp;jim kytice do&nbsp;ruky a&nbsp;rozestavil by&nbsp;je&nbsp;na&nbsp;svým pozemku a&nbsp;každá by&nbsp;z&nbsp;nich musela vítat vysokého pána, jako jsem čet vo&nbsp;Indii, kde se&nbsp;dávali poddaní nějakýho panovníka vod toho slona rozšlápnout.“</span></p>
        <p class="chunk" data-nb-ref-number="102" data-nb-words="11" data-nb-chars="63"><span class="idea" data-nb-ref-number="112" id="idea112" data-nb-words="11" data-nb-chars="63">„Co to&nbsp;mluvíte, Švejku?“ volal na&nbsp;něho z&nbsp;koně nadporučík Lukáš.</span></p>
        <p class="chunk" data-nb-ref-number="103" data-nb-words="20" data-nb-chars="124"><span class="idea" data-nb-ref-number="113" id="idea113" data-nb-words="20" data-nb-chars="124">„Poslušně hlásím, pane obrlajtnant, že&nbsp;já&nbsp;myslím toho slona, kterej nes na&nbsp;svým hřbetě onoho panovníka, vo&nbsp;kterým jsem čet.“</span></p>
        <p class="chunk" data-nb-ref-number="104" data-nb-words="86" data-nb-chars="520"><span class="idea" data-nb-ref-number="114" id="idea114" data-nb-words="86" data-nb-chars="520">„Jen když dovedete, Švejku, všechno správně vysvětlit,“ řekl nadporučík Lukáš a&nbsp;rozjel se&nbsp;kupředu. Tam se&nbsp;již kolona trhala, nezvyklý pochod po&nbsp;odpočinku ve&nbsp;vlaku, v&nbsp;plné, dokonalé výzbroji, působil, že&nbsp;všem počala bolet ramena a&nbsp;každý si&nbsp;pohovoval, jak mohl. Přendavali ručnice z&nbsp;jedné strany na&nbsp;druhou, většina už&nbsp;je&nbsp;nenesla na&nbsp;řemeni, ale přehozené jako hrábě nebo vidle. Někteří mysleli, že&nbsp;si&nbsp;lépe vyhoví, když půjdou příkopem nebo po&nbsp;mezi, kde se&nbsp;jim zdála půda pod nohama přece jen měkčí než na&nbsp;zaprášené silnici.</span></p>
        <p class="chunk" data-nb-ref-number="105" data-nb-words="193" data-nb-chars="1152"><span class="idea" data-nb-ref-number="115" id="idea115" data-nb-words="193" data-nb-chars="1152">Většina šla s&nbsp;hlavou k&nbsp;zemi sklopenou a&nbsp;všichni trpěli velkou žízní, poněvadž přesto, že&nbsp;již slunce zapadlo, bylo stejně takové dusno a&nbsp;parno jako v&nbsp;poledne a&nbsp;nikdo neměl již ani kapky vody v&nbsp;polní láhvi. Byl to&nbsp;první den pochodu a&nbsp;tato nezvyklá situace, která byla jaksi vstupem do&nbsp;větších a&nbsp;větších útrap, činila všechny čím dál tím více malátnými a&nbsp;zemdlenými. Přestali také zpívat a&nbsp;navzájem si&nbsp;mezi sebou odhadovali, jak mají asi daleko na&nbsp;Turowu-Wolsku, kde mysleli, že&nbsp;se&nbsp;bude noclehovat. Někteří poposedávali v&nbsp;příkopu, a&nbsp;aby to&nbsp;tak nevypadalo, rozvazovali si&nbsp;boty a&nbsp;dělali na&nbsp;první pohled vzezření člověka, který si&nbsp;špatně složil onučky a&nbsp;snaží se&nbsp;je&nbsp;složit tak, aby ho&nbsp;netlačily na&nbsp;dalším pochodu. Jiní opět zkracovali si&nbsp;nebo prodlužovali řemen na&nbsp;ručnici, nebo rozvinovali baťoh a&nbsp;překládali předměty v&nbsp;něm umístěné, namlouvajíce si&nbsp;sami sobě, že&nbsp;tak činí z&nbsp;ohledu na&nbsp;správné zatížení, aby pásy baťohu netáhly jim jedno či&nbsp;druhé rameno. Když se&nbsp;k&nbsp;nim blížil postupně nadporučík Lukáš, tu&nbsp;vstávali a&nbsp;hlásili, že&nbsp;je&nbsp;něco tlačí nebo podobně, jestli předtím kadeti nebo četaři, když viděli z&nbsp;dálky kobylu nadporučíka Lukáše, je&nbsp;nehnali kupředu.</span></p>
        <p class="chunk" data-nb-ref-number="106" data-nb-words="22" data-nb-chars="147"><span class="idea" data-nb-ref-number="116" id="idea116" data-nb-words="22" data-nb-chars="147">Nadporučík Lukáš, projížděje kolem, vybízel je&nbsp;zcela vlídně, aby jen vstávali, že&nbsp;do&nbsp;Turowy-Wolsky jsou ještě tři kilometry, tam že&nbsp;bude odpočinek.</span></p>
        <p class="chunk" data-nb-ref-number="107" data-nb-words="72" data-nb-chars="446"><span class="idea" data-nb-ref-number="117" id="idea117" data-nb-words="72" data-nb-chars="446">Mezitím se&nbsp;poručík Dub vzpamatoval neustálým třesením na&nbsp;sanitní dvojkolce. Nevzpamatoval se&nbsp;sice ještě úplně, ale mohl se&nbsp;již zvednout a&nbsp;vyhnouti se&nbsp;z&nbsp;dvojkolky a&nbsp;volat na&nbsp;štáb kumpanie, který se&nbsp;volně pohyboval kolem, poněvadž si&nbsp;všichni, počínaje Balounem a&nbsp;konče Chodounským, dali svoje baťohy do&nbsp;dvojkolky. Jedině Švejk šel neohroženě kupředu i&nbsp;s&nbsp;baťohem, maje ručnici po&nbsp;dragounsku přes prsa na&nbsp;řemen, kouřil z&nbsp;dýmky a&nbsp;zpíval si&nbsp;do&nbsp;pochodu:</span></p>
        <p class="chunk" data-nb-ref-number="108" data-nb-words="19" data-nb-chars="93"><em><span class="idea" data-nb-ref-number="118" id="idea118" data-nb-words="5" data-nb-chars="28">„Když jsme táhli k&nbsp;Jaroměři,<br></span>
<span class="idea" data-nb-ref-number="119" id="idea119" data-nb-words="7" data-nb-chars="29">ať&nbsp;si&nbsp;nám to, kdo chce, věří,<br></span>
<span class="idea" data-nb-ref-number="120" id="idea120" data-nb-words="7" data-nb-chars="36">přišli jsme tam asi právě k&nbsp;večeři…“</span></em></p>
        <p class="chunk" data-nb-ref-number="109" data-nb-words="37" data-nb-chars="227"><span class="idea" data-nb-ref-number="121" id="idea121" data-nb-words="37" data-nb-chars="227">Více než pět set kroků před poručíkem Dubem zvedaly se&nbsp;po&nbsp;silnici kotouče prachu, z&nbsp;něhož vynořovaly se&nbsp;postavy vojáků; poručík Dub, kterému se&nbsp;opět vrátilo nadšení, naklonil hlavu z&nbsp;dvojkolky a&nbsp;počal řvát do&nbsp;silničního prachu:</span></p>
        <p class="chunk" data-nb-ref-number="110" data-nb-words="30" data-nb-chars="192"><span class="idea" data-nb-ref-number="122" id="idea122" data-nb-words="30" data-nb-chars="192">„Vojáci, váš vznešený úkol je&nbsp;těžký, nastávají vám obtížné pochody, nejrůznější nedostatky na&nbsp;všem a&nbsp;štrapáce všeho druhu. Ale s&nbsp;plnou důvěrou hledím vstříc vaší vytrvalosti a&nbsp;vaší síle vůle.“</span></p>
        <p class="chunk" data-nb-ref-number="111" data-nb-words="5" data-nb-chars="29"><span class="idea" data-nb-ref-number="123" id="idea123" data-nb-words="5" data-nb-chars="29">„Ty vole,“ zabásnil si&nbsp;Švejk.</span></p>
        <p class="chunk" data-nb-ref-number="112" data-nb-words="3" data-nb-chars="23"><span class="idea" data-nb-ref-number="124" id="idea124" data-nb-words="3" data-nb-chars="23">Poručík Dub pokračoval:</span></p>
        <p class="chunk" data-nb-ref-number="113" data-nb-words="37" data-nb-chars="224"><span class="idea" data-nb-ref-number="125" id="idea125" data-nb-words="37" data-nb-chars="224">„Pro vás, vojáci, není žádná překážka tak mocnou, abyste ji&nbsp;nepřekonali! Ještě jednou, vojáci, opakuji vám, že&nbsp;vás nevedu k&nbsp;lehkému vítězství. Bude to&nbsp;tvrdý oříšek pro vás, ale vy&nbsp;to&nbsp;dokážete! Vás bude slavit historie věků.“</span></p>
        <p class="chunk" data-nb-ref-number="114" data-nb-words="8" data-nb-chars="45"><span class="idea" data-nb-ref-number="126" id="idea126" data-nb-words="8" data-nb-chars="45">„Strč si&nbsp;prst do&nbsp;krku,“ zabásnil znovu Švejk.</span></p>
        <p class="chunk" data-nb-ref-number="115" data-nb-words="74" data-nb-chars="456"><span class="idea" data-nb-ref-number="127" id="idea127" data-nb-words="74" data-nb-chars="456">A&nbsp;jako by&nbsp;byl poručík Dub poslechl, počal vrhnout najednou, jak měl skloněnou hlavu, do&nbsp;prachu silnice, a&nbsp;když se&nbsp;vyblil, vykřikl ještě: „Vojáci, kupředu,“ svalil se&nbsp;poznovu na&nbsp;baťoh telegrafisty Chodounského a&nbsp;spal až&nbsp;do&nbsp;Turowy-Wolsky, kde ho&nbsp;konečně postavili na&nbsp;nohy a&nbsp;sundali z&nbsp;vozu na&nbsp;rozkaz nadporučíka Lukáše, který s&nbsp;ním měl velice dlouhou a&nbsp;velice obtížnou rozmluvu, nežli se&nbsp;poručík Dub ze&nbsp;všeho tak dalece vzpamatoval, že&nbsp;konečně mohl prohlásit:</span></p>
        <p class="chunk" data-nb-ref-number="116" data-nb-words="10" data-nb-chars="79"><span class="idea" data-nb-ref-number="128" id="idea128" data-nb-words="10" data-nb-chars="79">„Logicky soudě, provedl jsem hloupost, kterou vynahradím před tváří nepřítele.“</span></p>
        <p class="chunk" data-nb-ref-number="117" data-nb-words="16" data-nb-chars="106"><span class="idea" data-nb-ref-number="129" id="idea129" data-nb-words="16" data-nb-chars="106">Nebyl ovšem ještě úplně zcela při sobě, poněvadž řekl nadporučíkovi Lukášovi, když odcházel ke&nbsp;svému šiku:</span></p>
        <p class="chunk" data-nb-ref-number="118" data-nb-words="8" data-nb-chars="41"><span class="idea" data-nb-ref-number="130" id="idea130" data-nb-words="8" data-nb-chars="41">„Vy mě&nbsp;ještě neznáte, ale až&nbsp;mě&nbsp;poznáte!“</span></p>
        <p class="chunk" data-nb-ref-number="119" data-nb-words="10" data-nb-chars="57"><span class="idea" data-nb-ref-number="131" id="idea131" data-nb-words="10" data-nb-chars="57">„Můžete se&nbsp;informovat o&nbsp;tom, co&nbsp;jste prováděl, u&nbsp;Švejka.“</span></p>
        <p class="chunk" data-nb-ref-number="120" data-nb-words="20" data-nb-chars="121"><span class="idea" data-nb-ref-number="132" id="idea132" data-nb-words="20" data-nb-chars="121">Poručík Dub šel tedy dříve než k&nbsp;svému šiku k&nbsp;Švejkovi, kterého našel ve&nbsp;společnosti Balouna a&nbsp;účetního šikovatele Vaňka.</span></p>
        <p class="chunk" data-nb-ref-number="121" data-nb-words="193" data-nb-chars="1096"><span class="idea" data-nb-ref-number="133" id="idea133" data-nb-words="193" data-nb-chars="1096">Baloun vykládal právě o&nbsp;tom, že&nbsp;u&nbsp;nich ve&nbsp;mlýně měl vždy v&nbsp;studni láhev piva. Pivo že&nbsp;bylo tak studené, až&nbsp;zuby trnuly. Jinde ve&nbsp;mlýnech že&nbsp;večer se&nbsp;takovým pivem zapíjela rozhuda, ale on&nbsp;že&nbsp;ve&nbsp;své žravosti, za&nbsp;kterou ho&nbsp;teď pánbu potrestal, po&nbsp;rozhudě ještě vždycky spolkl pořádný kus masa. Teď že&nbsp;boží spravedlnost potrestala ho&nbsp;teplou smradlavou vodou ze&nbsp;studní v&nbsp;Turowé-Wolské, do&nbsp;které musí všichni sypat kvůli choleře kyselinu citrónovou, kterou právě před chvilkou rozdávali, když se&nbsp;po&nbsp;švarmech fasovala voda ze&nbsp;studní. Baloun projevil názor, že&nbsp;tahle kyselina citrónová je&nbsp;asi patrně kvůli vyhladovění lidí. Je&nbsp;sice pravda, že&nbsp;se&nbsp;v&nbsp;Sanoku trochu najedl, že&nbsp;dokonce obrlajtnant Lukáš mu&nbsp;opět přepustil půl celé porce telecího, které mu&nbsp;přinesl od&nbsp;brigády, ale že&nbsp;je&nbsp;to&nbsp;hrozné, že&nbsp;myslel přece jen, když přijdou sem a&nbsp;bude rast s&nbsp;noclehem, že&nbsp;se&nbsp;zas bude něco vařit. Už&nbsp;byl o&nbsp;tom také přesvědčen, když nabírali feldküchři vodu do&nbsp;kotlů. Šel se&nbsp;hned otázat ke&nbsp;kuchyním co&nbsp;a&nbsp;jak a&nbsp;oni mu&nbsp;odpověděli, že&nbsp;je&nbsp;jenom rozkaz nabrat zatím vodu, a&nbsp;za chvíli že&nbsp;může přijít rozkaz opět tu&nbsp;vodu vylít.</span></p>
        <p class="chunk" data-nb-ref-number="122" data-nb-words="15" data-nb-chars="86"><span class="idea" data-nb-ref-number="134" id="idea134" data-nb-words="15" data-nb-chars="86">Vtom právě přišel poručík Dub, a&nbsp;poněvadž byl sám velice nejistý vůči sobě, otázal se:</span></p>
        <p class="chunk" data-nb-ref-number="123" data-nb-words="2" data-nb-chars="12"><span class="idea" data-nb-ref-number="135" id="idea135" data-nb-words="2" data-nb-chars="12">„Bavíte se?“</span></p>
        <p class="chunk" data-nb-ref-number="124" data-nb-words="43" data-nb-chars="261"><span class="idea" data-nb-ref-number="136" id="idea136" data-nb-words="43" data-nb-chars="261">„Bavíme se, pane lajtnant,“ odpověděl za&nbsp;všechny Švejk, „u&nbsp;nás je&nbsp;zábava v&nbsp;plným proudu. Vono je&nbsp;vůbec nejlepší se&nbsp;vždycky dobře bavit. Teď se&nbsp;právě bavíme o&nbsp;kyselině citrónový. Bez zábavy nemůže bejt žádnej voják, von aspoň lepší zapomíná na&nbsp;všechny štrapáce.“</span></p>
        <p class="chunk" data-nb-ref-number="125" data-nb-words="25" data-nb-chars="127"><span class="idea" data-nb-ref-number="137" id="idea137" data-nb-words="25" data-nb-chars="127">Poručík Dub mu&nbsp;řekl, aby šel kus s&nbsp;ním, že&nbsp;se&nbsp;chce na&nbsp;něco zeptat. Když byli tedy stranou, řekl k&nbsp;němu strašně nejistým hlasem:</span></p>
        <p class="chunk" data-nb-ref-number="126" data-nb-words="5" data-nb-chars="25"><span class="idea" data-nb-ref-number="138" id="idea138" data-nb-words="5" data-nb-chars="25">„Nebavili jste se&nbsp;o&nbsp;mně?“</span></p>
        <p class="chunk" data-nb-ref-number="127" data-nb-words="14" data-nb-chars="84"><span class="idea" data-nb-ref-number="139" id="idea139" data-nb-words="14" data-nb-chars="84">„Nikoliv, nikdy ne, pane lajtnant, jenom vo&nbsp;tý&nbsp;kyselině citrónový a&nbsp;vo uzeným mase.“</span></p>
        <p class="chunk" data-nb-ref-number="128" data-nb-words="20" data-nb-chars="105"><span class="idea" data-nb-ref-number="140" id="idea140" data-nb-words="20" data-nb-chars="105">„Říkal mně obrlajtnant Lukáš, že&nbsp;prý jsem já&nbsp;jako něco prováděl a&nbsp;že vy&nbsp;o&nbsp;tom velice dobře víte, Švejku.“</span></p>
        <p class="chunk" data-nb-ref-number="129" data-nb-words="6" data-nb-chars="34"><span class="idea" data-nb-ref-number="141" id="idea141" data-nb-words="6" data-nb-chars="34">Švejk velice vážně a&nbsp;důrazně řekl:</span></p>
        <p class="chunk" data-nb-ref-number="130" data-nb-words="171" data-nb-chars="968"><span class="idea" data-nb-ref-number="142" id="idea142" data-nb-words="171" data-nb-chars="968">„Nic jste neprováděl, pane lajtnant, byl jste jenom na&nbsp;návštěvě v&nbsp;jednom vykřičeným domě. Ale to&nbsp;byl asi nějakej vomyl. Klempíře Pimpra z&nbsp;Kozího plácku taky vždycky hledali, když šel kupovat plech do&nbsp;města, a&nbsp;našli ho&nbsp;také vždycky v&nbsp;podobnej místnosti, buď u&nbsp;‚Šuhů‘, nebo u&nbsp;‚Dvořáků‘, jako já&nbsp;vás našel. Dole byla kavárna a&nbsp;nahoře v&nbsp;našem případě byly holky. Vy&nbsp;jste byl, pane lajtnant, asi na&nbsp;vomylu, kde se&nbsp;to&nbsp;vlastně nacházíte, poněvadž bylo horko, a&nbsp;když člověk není zvyklej pít, tak se&nbsp;v&nbsp;takovým teplu vopije i&nbsp;vobyčejným rumem, natož vy&nbsp;jeřabinkou, pane lajtnant. Tak jsem dostal rozkaz vám doručit pozvání k&nbsp;bešprechunku, než jsme vyrazili, a&nbsp;taky jsem vás tam našel u&nbsp;tý holky nahoře; z&nbsp;toho horka a&nbsp;jeřabinky jste mě&nbsp;ani nepoznal a&nbsp;ležel jste tam na&nbsp;kanapi vysvlečenej. Nijak jste tam neřádil, ani jste neříkal ‚Vy mě&nbsp;ještě neznáte‘, ale taková věc se&nbsp;může stát každýmu, když je&nbsp;horko. Někdo na&nbsp;to&nbsp;strašně trpí, jinej zas do&nbsp;toho přijde jako slepej k&nbsp;houslím.</span></p>
        <p class="chunk" data-nb-ref-number="131" data-nb-words="429" data-nb-chars="2552"><span class="idea" data-nb-ref-number="143" id="idea143" data-nb-words="429" data-nb-chars="2552">Kdybyste byl znal starýho Vejvodu, políra z&nbsp;Vršovic, ten vám si, pane lajtnant, umínil, že&nbsp;nebude pít žádný nápoje, po&nbsp;kterých by&nbsp;se&nbsp;vopil. Tak si&nbsp;dal ještě štamprle na&nbsp;cestu a&nbsp;vyšel z&nbsp;domova hledat ty&nbsp;nápoje bez alkaholu. Zastavil se&nbsp;tedy napřed v&nbsp;hospodě ‚Na zastávce‘, dal si&nbsp;tam čtvrtičku vermutu a&nbsp;počal se&nbsp;nenápadně vyptávat hostinskýho, co&nbsp;vlastně pijou ti&nbsp;abstinenti. Von docela správně soudil, že&nbsp;čistá voda je&nbsp;i&nbsp;pro abstinenty přece jen krutej nápoj. Hostinskej mu&nbsp;tedy vysvětlil, že&nbsp;abstinenti pijou sodovky, limonády, mlíko a&nbsp;potom vína bez alkaholu, studenej oukrop a&nbsp;jiný lihuprostý nápoje. Z&nbsp;toho se&nbsp;starýmu Vejvodovi přece jen zamlouvala ta&nbsp;lihuprostá vína. Optal se&nbsp;ještě, jestli jsou také lihuprosté kořalky, vypil ještě jednu čtvrtičku, pohovořil si&nbsp;s&nbsp;hostinským vo&nbsp;tom, že&nbsp;je&nbsp;to&nbsp;vopravdu hřích se&nbsp;často vožírat, načež mu&nbsp;hostinskej řekl, že&nbsp;všechno na&nbsp;světě snese, jenom ne&nbsp;vožralýho člověka, kterej se&nbsp;jinde vožere a&nbsp;přijde k&nbsp;němu vystřízlivět flaškou sodovky, a&nbsp;ještě udělá kravál. ‚Vožer se&nbsp;u&nbsp;mne,‘ povídá hostinskej, ‚pak jseš můj člověk, ale jinak tě&nbsp;neznám.‘ Starej Vejvoda tedy dopil a&nbsp;šel dál, až&nbsp;vám přišel, pane lajtnant, na&nbsp;Karlovo náměstí do&nbsp;obchodu s&nbsp;vínem, kam také někdy zacházel, a&nbsp;optal se&nbsp;tam, jestli nemají lihuprostá vína. ‚Lihuprostá vína nemáme, pane Vejvodo,‘ řekli mu, ‚ale vermut nebo šery.‘ Starýmu Vejvodovi bylo nějak hanba, tak tam vypil čtvrtku vermutu a&nbsp;čtvrtku šery, a&nbsp;jak tak sedí, seznámí se&nbsp;vám, pane lajtnant, s&nbsp;nějakým taky abstinentem. Slovo dalo slovo, pijou ještě po&nbsp;čtvrtce šery, a&nbsp;konečně se&nbsp;domluvili, že&nbsp;ten pán zná místo, kde se&nbsp;čepují lihuprostá vína. ‚Je to&nbsp;v&nbsp;Bolzánově ulici, jde se&nbsp;tam po&nbsp;schodech dolů a&nbsp;mají tam gramofon.‘ Za&nbsp;tuhle dobrou zprávu dal starej Vejvoda celou láhev vermutu na&nbsp;stůl a&nbsp;potom se&nbsp;voba vypravili do&nbsp;Bolzánovy ulice, co&nbsp;se&nbsp;tam jde dolů po&nbsp;schodech a&nbsp;co tam mají gramofon. A&nbsp;skutečně, tam se&nbsp;čepovala samá ovocná vína, nejen lihuprostá, ale dokonce i&nbsp;bez alkaholu. Napřed si&nbsp;každej dal půl litru angreštovýho vína, potom půllitr rybízovýho vína, a&nbsp;když vypili ještě půl litru angreštovýho lihuprostého vína, počaly je&nbsp;brnět nohy po&nbsp;všech těch vermutech a&nbsp;šery předtím, počali křičet, aby jim přinesli úřední potvrzení, že&nbsp;co&nbsp;tady pijou, je&nbsp;lihuprostý víno. Voni že&nbsp;jsou abstinenti, a&nbsp;jestli jim to&nbsp;hned nepřinesou, že&nbsp;to&nbsp;tady všechno rozsekají i&nbsp;s&nbsp;gramofonem. Potom je&nbsp;policajti museli oba tahat po&nbsp;těch schodech nahoru do&nbsp;Bolzánovy ulice, museli je&nbsp;dát do&nbsp;truhly a&nbsp;museli je&nbsp;hodit do&nbsp;separace&nbsp;– voba dva museli bejt vodsouzený pro vožralství jako abstinenti.“</span></p>
        <p class="chunk" data-nb-ref-number="132" data-nb-words="12" data-nb-chars="81"><span class="idea" data-nb-ref-number="144" id="idea144" data-nb-words="12" data-nb-chars="81">„Proč mně to&nbsp;povídáte,“ vykřikl poručík Dub, který touto řečí úplně vystřízlivěl.</span></p>
        <p class="chunk" data-nb-ref-number="133" data-nb-words="17" data-nb-chars="97"><span class="idea" data-nb-ref-number="145" id="idea145" data-nb-words="17" data-nb-chars="97">„Poslušně hlásím, pane lajtnant, že&nbsp;vono to&nbsp;vlastně k&nbsp;sobě nepatří, ale když už&nbsp;si&nbsp;tak povídáme…“</span></p>
        <p class="chunk" data-nb-ref-number="134" data-nb-words="22" data-nb-chars="123"><span class="idea" data-nb-ref-number="146" id="idea146" data-nb-words="22" data-nb-chars="123">Poručíkovi Dubovi v&nbsp;tom okamžiku napadlo, že&nbsp;ho&nbsp;Švejk opět urazil, poněvadž již byl jaksi úplně při sobě, i&nbsp;křičel na&nbsp;něho:</span></p>
        <p class="chunk" data-nb-ref-number="135" data-nb-words="7" data-nb-chars="37"><span class="idea" data-nb-ref-number="147" id="idea147" data-nb-words="7" data-nb-chars="37">„Ty mě&nbsp;jednou poznáš! Jak to&nbsp;stojíš?“</span></p>
        <p class="chunk" data-nb-ref-number="136" data-nb-words="17" data-nb-chars="107"><span class="idea" data-nb-ref-number="148" id="idea148" data-nb-words="17" data-nb-chars="107">„Poslušně hlásím, že&nbsp;stojím špatně, já&nbsp;jsem, poslušně hlásím, zapomněl srazit paty k&nbsp;sobě. Hned to&nbsp;udělám.“</span></p>
        <p class="chunk" data-nb-ref-number="137" data-nb-words="7" data-nb-chars="38"><span class="idea" data-nb-ref-number="149" id="idea149" data-nb-words="7" data-nb-chars="38">Švejk již opět stál v&nbsp;nejlepší frontě.</span></p>
        <p class="chunk" data-nb-ref-number="138" data-nb-words="11" data-nb-chars="62"><span class="idea" data-nb-ref-number="150" id="idea150" data-nb-words="11" data-nb-chars="62">Poručík Dub přemýšlel, co&nbsp;má&nbsp;ještě říct, ale nakonec řekl jen:</span></p>
        <p class="chunk" data-nb-ref-number="139" data-nb-words="27" data-nb-chars="147"><span class="idea" data-nb-ref-number="151" id="idea151" data-nb-words="27" data-nb-chars="147">„Dej si&nbsp;na&nbsp;mne pozor, abych ti&nbsp;to&nbsp;nemusel říkat naposled,“ k&nbsp;čemuž jako dodatkem opravil své staré pořekadlo: „Ty mě&nbsp;ještě neznáš, ale já&nbsp;tě&nbsp;znám.“</span></p>
        <p class="chunk" data-nb-ref-number="140" data-nb-words="11" data-nb-chars="64"><span class="idea" data-nb-ref-number="152" id="idea152" data-nb-words="11" data-nb-chars="64">Když poručík Dub odcházel od&nbsp;Švejka, pomyslil si&nbsp;v&nbsp;své kocovině:</span></p>
        <p class="chunk" data-nb-ref-number="141" data-nb-words="22" data-nb-chars="115"><span class="idea" data-nb-ref-number="153" id="idea153" data-nb-words="22" data-nb-chars="115">„Může být, že&nbsp;by&nbsp;na&nbsp;něho lépe účinkovalo, kdybych mu&nbsp;byl řekl: ‚Já tě, chlape, už&nbsp;dávno znám z&nbsp;té špatné stránky.‘“</span></p>
        <p class="chunk" data-nb-ref-number="142" data-nb-words="15" data-nb-chars="83"><span class="idea" data-nb-ref-number="154" id="idea154" data-nb-words="15" data-nb-chars="83">Potom poručík Dub dal si&nbsp;zavolat sluhu Kunerta a&nbsp;poručil mu, aby sehnal džbán vody.</span></p>
        <p class="chunk" data-nb-ref-number="143" data-nb-words="13" data-nb-chars="76"><span class="idea" data-nb-ref-number="155" id="idea155" data-nb-words="13" data-nb-chars="76">Ku&nbsp;cti Kunerta budiž řečeno, že&nbsp;sháněl dlouho po&nbsp;Turowě-Wolsce džbán i&nbsp;vodu.</span></p>
        <p class="chunk" data-nb-ref-number="144" data-nb-words="41" data-nb-chars="244"><span class="idea" data-nb-ref-number="156" id="idea156" data-nb-words="41" data-nb-chars="244">Džbán se&nbsp;mu&nbsp;nakonec podařilo ukrást panu plebánovi a&nbsp;do džbánu načerpal z&nbsp;jedné studně, úplně pobité prkny, vodu. Za&nbsp;tím účelem musel ovšem vytrhnout několik prken, poněvadž ta&nbsp;studně byla tak opatřena, že&nbsp;v&nbsp;ní byla voda podezřelá jako tyfúzní.</span></p>
        <p class="chunk" data-nb-ref-number="145" data-nb-words="18" data-nb-chars="119"><span class="idea" data-nb-ref-number="157" id="idea157" data-nb-words="18" data-nb-chars="119">Poručík Dub vypil však celý džbán vody beze všech dalších následků, čímž potvrdil přísloví „Dobré prase všechno snese“.</span></p>
        <p class="chunk" data-nb-ref-number="146" data-nb-words="13" data-nb-chars="84"><span class="idea" data-nb-ref-number="158" id="idea158" data-nb-words="13" data-nb-chars="84">Všichni se&nbsp;velice mýlili, když se&nbsp;domnívali, že&nbsp;v&nbsp;Turowé-Wolské budou snad nocovati.</span></p>
        <p class="chunk" data-nb-ref-number="147" data-nb-words="38" data-nb-chars="274"><span class="idea" data-nb-ref-number="159" id="idea159" data-nb-words="38" data-nb-chars="274">Nadporučík Lukáš zavolal telefonistu Chodounského, účetního šikovatele Vaňka a&nbsp;kurýra kumpanie Švejka a&nbsp;Balouna. Rozkazy byly jednoduché. Všichni nechají výzbroj u&nbsp;sanity, vyrazí ihned na&nbsp;Malý Polanec polní cestou a&nbsp;potom podél potoka dolů jihovýchodním směrem na&nbsp;Liskowiec.</span></p>
        <p class="chunk" data-nb-ref-number="148" data-nb-words="102" data-nb-chars="647"><span class="idea" data-nb-ref-number="160" id="idea160" data-nb-words="102" data-nb-chars="647">Švejk, Vaněk a&nbsp;Chodounský jsou kvartýrmajstry. Všichni musí obstarat noclehy pro kumpanii, která přijde za&nbsp;nimi za&nbsp;hodinu, nanejvýš za&nbsp;půldruhé hodiny. Baloun musí mezitím na&nbsp;místě, kde bude noclehovat on, nadporučík Lukáš, dát upéct husu, a&nbsp;všichni tři musí dát pozor na&nbsp;Balouna, aby jí&nbsp;polovičku nesežral. Kromě toho musí Vaněk se&nbsp;Švejkem koupit prase pro kumpanii, podle toho, kolik připadá masa na&nbsp;celou kumpanii. V&nbsp;noci bude se&nbsp;vařit guláš. Noclehy pro mužstvo musí být řádné; vyhýbat se&nbsp;zavšiveným chalupám, aby si&nbsp;mužstvo náležitě odpočinulo, poněvadž kumpanie vystupuje z&nbsp;Liskowiec již o&nbsp;půl sedmé hodině ranní přes Kroscienku na&nbsp;Starasol.</span></p>
        <p class="chunk" data-nb-ref-number="149" data-nb-words="55" data-nb-chars="359"><span class="idea" data-nb-ref-number="161" id="idea161" data-nb-words="55" data-nb-chars="359">Batalión totiž už&nbsp;nebyl chudobný. Brigádní intendantstvo v&nbsp;Sa­noku vyplatilo bataliónu zálohy na&nbsp;budoucí jatka. V&nbsp;pokladně kumpanie bylo přes sto tisíc korun a&nbsp;účetní šikovatel Vaněk dostal již rozkaz, až&nbsp;budou někde na&nbsp;místě, což se&nbsp;rozumělo v&nbsp;zákopech, před smrtí kumpanie, vyúčtovat a&nbsp;vyplácet za&nbsp;nedodaný komisárek a&nbsp;mináž mužstvu nesporně patřící obnosy.</span></p>
        <p class="chunk" data-nb-ref-number="150" data-nb-words="54" data-nb-chars="371"><span class="idea" data-nb-ref-number="162" id="idea162" data-nb-words="54" data-nb-chars="371">Zatímco se&nbsp;všichni čtyři vypravili na&nbsp;cestu, objevil se&nbsp;u&nbsp;kumpanie pan místní plebán a&nbsp;rozdával vojákům dle jich národnosti lísteček s&nbsp;„Lurdskou písní“ ve&nbsp;všech jazycích. Měl těch písní balík, který mu&nbsp;zde zanechal na&nbsp;rozdávání procházejícím vojenským oddílům nějaký vysoký vojenský církevní hodnostář, projíždějící se&nbsp;zpustošenou Haličí na&nbsp;automobilu s&nbsp;nějakými děvkami.</span></p>
        <p class="chunk" data-nb-ref-number="151" data-nb-words="22" data-nb-chars="117"><em><span class="idea" data-nb-ref-number="163" id="idea163" data-nb-words="8" data-nb-chars="34">Kde v&nbsp;údolí ku&nbsp;řece hora má&nbsp;sklon,<br></span>
<span class="idea" data-nb-ref-number="164" id="idea164" data-nb-words="5" data-nb-chars="38">všem poselství andělské zvěstuje zvon.<br></span>
<span class="idea" data-nb-ref-number="165" id="idea165" data-nb-words="9" data-nb-chars="45">Ave, ave, ave, Maria!&nbsp;– Ave, ave, ave, Maria!</span></em></p>
        <p class="chunk" data-nb-ref-number="152" data-nb-words="14" data-nb-chars="76"><em><span class="idea" data-nb-ref-number="166" id="idea166" data-nb-words="5" data-nb-chars="35">Aj, Bernardu, dívenku, nebeský duch<br></span>
<span class="idea" data-nb-ref-number="167" id="idea167" data-nb-words="9" data-nb-chars="41">tam ku&nbsp;břehu provodí v&nbsp;zelený luh.&nbsp;– Ave!</span></em></p>
        <p class="chunk" data-nb-ref-number="153" data-nb-words="14" data-nb-chars="79"><em><span class="idea" data-nb-ref-number="168" id="idea168" data-nb-words="6" data-nb-chars="34">I&nbsp;spatřila na&nbsp;skále hvězdovou zář,<br></span>
<span class="idea" data-nb-ref-number="169" id="idea169" data-nb-words="8" data-nb-chars="45">v&nbsp;ní postavu velebnou, přesvatou tvář.&nbsp;– Ave!</span></em></p>
        <p class="chunk" data-nb-ref-number="154" data-nb-words="12" data-nb-chars="67"><em><span class="idea" data-nb-ref-number="170" id="idea170" data-nb-words="5" data-nb-chars="28">Ji rozmile zdobí šat liliový<br></span>
<span class="idea" data-nb-ref-number="171" id="idea171" data-nb-words="7" data-nb-chars="39">a&nbsp;prostinký světlý pás oblakový.&nbsp;– Ave!</span></em></p>
        <p class="chunk" data-nb-ref-number="155" data-nb-words="13" data-nb-chars="69"><em><span class="idea" data-nb-ref-number="172" id="idea172" data-nb-words="6" data-nb-chars="31">A&nbsp;na rukou sepjatých růženec má</span>
<span class="idea" data-nb-ref-number="173" id="idea173" data-nb-words="7" data-nb-chars="38">ta&nbsp;Paní a&nbsp;Královna přemilostná.&nbsp;– Ave!</span></em></p>
        <p class="chunk" data-nb-ref-number="156" data-nb-words="14" data-nb-chars="78"><em><span class="idea" data-nb-ref-number="174" id="idea174" data-nb-words="6" data-nb-chars="34">Aj, Bernardě mění se&nbsp;nevinná tvář,<br></span>
<span class="idea" data-nb-ref-number="175" id="idea175" data-nb-words="8" data-nb-chars="44">tvář krášlí jí&nbsp;podivná nadzemská zář.&nbsp;– Ave!</span></em></p>
        <p class="chunk" data-nb-ref-number="157" data-nb-words="15" data-nb-chars="79"><em><span class="idea" data-nb-ref-number="176" id="idea176" data-nb-words="7" data-nb-chars="35">Již klečí a&nbsp;modlí se, Vládkyni zří,<br></span>
<span class="idea" data-nb-ref-number="177" id="idea177" data-nb-words="8" data-nb-chars="44">řeč nebeskou Královna promlouvá s&nbsp;ní.&nbsp;– Ave!</span></em></p>
        <p class="chunk" data-nb-ref-number="158" data-nb-words="15" data-nb-chars="82"><em><span class="idea" data-nb-ref-number="178" id="idea178" data-nb-words="7" data-nb-chars="38">„Věz, dítě, já&nbsp;bez hříchu počala jsem,<br></span>
<span class="idea" data-nb-ref-number="179" id="idea179" data-nb-words="8" data-nb-chars="44">já&nbsp;ochranou přemocnou chci býti všem!&nbsp;– Ave!</span></em></p>
        <p class="chunk" data-nb-ref-number="159" data-nb-words="17" data-nb-chars="86"><em><span class="idea" data-nb-ref-number="180" id="idea180" data-nb-words="7" data-nb-chars="38">Sem v&nbsp;průvodech putuj můj nábožný lid!<br></span>
<span class="idea" data-nb-ref-number="181" id="idea181" data-nb-words="10" data-nb-chars="48">Mně vzdávej jen poctu a&nbsp;hledej svůj klid.&nbsp;– Ave!</span></em></p>
        <p class="chunk" data-nb-ref-number="160" data-nb-words="17" data-nb-chars="84"><em><span class="idea" data-nb-ref-number="182" id="idea182" data-nb-words="7" data-nb-chars="40">Buď svědkem zde národům z&nbsp;mramoru chrám,<br></span>
<span class="idea" data-nb-ref-number="183" id="idea183" data-nb-words="10" data-nb-chars="44">že&nbsp;na&nbsp;tomto místě já&nbsp;stánek svůj mám.&nbsp;– Ave!</span></em></p>
        <p class="chunk" data-nb-ref-number="161" data-nb-words="16" data-nb-chars="85"><em><span class="idea" data-nb-ref-number="184" id="idea184" data-nb-words="7" data-nb-chars="41">Ten pramen však, který se&nbsp;rozproudil zde,<br></span>
<span class="idea" data-nb-ref-number="185" id="idea185" data-nb-words="9" data-nb-chars="44">tenť lásky mé&nbsp;zárukou k&nbsp;sobě vás zve.“– Ave!</span></em></p>
        <p class="chunk" data-nb-ref-number="162" data-nb-words="11" data-nb-chars="67"><em><span class="idea" data-nb-ref-number="186" id="idea186" data-nb-words="5" data-nb-chars="30">Ó sláva ti, údolí přemilostné,<br></span>
<span class="idea" data-nb-ref-number="187" id="idea187" data-nb-words="6" data-nb-chars="37">to&nbsp;obydlí Matičky přeradostné.&nbsp;– Ave!</span></em></p>
        <p class="chunk" data-nb-ref-number="163" data-nb-words="13" data-nb-chars="75"><em><span class="idea" data-nb-ref-number="188" id="idea188" data-nb-words="6" data-nb-chars="34">Tam ve&nbsp;skále zázračná jeskyně Tvá,<br></span>
<span class="idea" data-nb-ref-number="189" id="idea189" data-nb-words="7" data-nb-chars="41">ráj dalas nám, Královno dobrotivá.&nbsp;– Ave!</span></em></p>
        <p class="chunk" data-nb-ref-number="164" data-nb-words="15" data-nb-chars="78"><em><span class="idea" data-nb-ref-number="190" id="idea190" data-nb-words="6" data-nb-chars="38">Co nastal ten přeslavný, radostný den,<br></span>
<span class="idea" data-nb-ref-number="191" id="idea191" data-nb-words="9" data-nb-chars="40">ctí Tebe tam průvody mužův i&nbsp;žen.&nbsp;– Ave!</span></em></p>
        <p class="chunk" data-nb-ref-number="165" data-nb-words="15" data-nb-chars="82"><em><span class="idea" data-nb-ref-number="192" id="idea192" data-nb-words="6" data-nb-chars="37">Ty chtělas mít zástupy ctitelů svých,<br></span>
<span class="idea" data-nb-ref-number="193" id="idea193" data-nb-words="9" data-nb-chars="45">viz také nás, prosících za&nbsp;časů zlých.&nbsp;– Ave!</span></em></p>
        <p class="chunk" data-nb-ref-number="166" data-nb-words="17" data-nb-chars="78"><em><span class="idea" data-nb-ref-number="194" id="idea194" data-nb-words="8" data-nb-chars="38">Ó hvězdo Ty&nbsp;spasná, Ty&nbsp;před námi choď,<br></span>
<span class="idea" data-nb-ref-number="195" id="idea195" data-nb-words="9" data-nb-chars="40">Ty&nbsp;ke&nbsp;trůnu božímu věrné nás voď!&nbsp;– Ave!</span></em></p>
        <p class="chunk" data-nb-ref-number="167" data-nb-words="15" data-nb-chars="76"><em><span class="idea" data-nb-ref-number="196" id="idea196" data-nb-words="8" data-nb-chars="36">Ó přesvatá Panno, Ty&nbsp;v&nbsp;lásce nás měj<br></span>
<span class="idea" data-nb-ref-number="197" id="idea197" data-nb-words="7" data-nb-chars="40">a&nbsp;mateřskou milost svou dítkám svým dej!</span></em></p>
        <p class="chunk" data-nb-ref-number="168" data-nb-words="15" data-nb-chars="92"><span class="idea" data-nb-ref-number="198" id="idea198" data-nb-words="15" data-nb-chars="92">V&nbsp;Turowé-Wolské bylo mnoho latrín a&nbsp;všude po&nbsp;latrínách válely se&nbsp;papírky s&nbsp;„Lurdskou písní“.</span></p>
        <p class="chunk" data-nb-ref-number="169" data-nb-words="34" data-nb-chars="233"><span class="idea" data-nb-ref-number="199" id="idea199" data-nb-words="34" data-nb-chars="233">Kaprál Nachtigal, někde od&nbsp;Kašperských Hor, sehnal láhev kořalky od&nbsp;ustrašeného žida, shromáždil několik kamarádů a&nbsp;nyní všichni jali se&nbsp;dle německého textu zpívat „Lurdskou píseň“ bez refrénu „Ave!“ na&nbsp;melodii písně „Prince Eugena“.</span></p>
        <p class="chunk" data-nb-ref-number="170" data-nb-words="31" data-nb-chars="172"><span class="idea" data-nb-ref-number="200" id="idea200" data-nb-words="31" data-nb-chars="172">Byla to&nbsp;zatraceně ošklivá cesta, když se&nbsp;setmělo a&nbsp;ti čtyři, kteří měli se&nbsp;postarat o&nbsp;nocleh pro 11.&nbsp;kumpanii, dostali se&nbsp;do&nbsp;lesíka nad potokem, který měl jít na&nbsp;Liskowiec.</span></p>
        <p class="chunk" data-nb-ref-number="171" data-nb-words="34" data-nb-chars="203"><span class="idea" data-nb-ref-number="201" id="idea201" data-nb-words="34" data-nb-chars="203">Baloun, který se&nbsp;poprvé octl v&nbsp;situaci, že&nbsp;jde kamsi do&nbsp;neznáma, a&nbsp;kterému se&nbsp;všechno: tma, že&nbsp;jdou hledat napřed kvartýry, zdálo neobyčejně tajemným, pojal náhle strašlivé podezření, že&nbsp;to&nbsp;není jen tak.</span></p>
        <p class="chunk" data-nb-ref-number="172" data-nb-words="11" data-nb-chars="77"><span class="idea" data-nb-ref-number="202" id="idea202" data-nb-words="11" data-nb-chars="77">„Kamarádi,“ řekl tiše, klopýtaje na&nbsp;cestě nad potokem, „voni nás vobětovali.“</span></p>
        <p class="chunk" data-nb-ref-number="173" data-nb-words="7" data-nb-chars="43"><span class="idea" data-nb-ref-number="203" id="idea203" data-nb-words="7" data-nb-chars="43">„Jak to?“ potichounku zařval na&nbsp;něho Švejk.</span></p>
        <p class="chunk" data-nb-ref-number="174" data-nb-words="56" data-nb-chars="330"><span class="idea" data-nb-ref-number="204" id="idea204" data-nb-words="56" data-nb-chars="330">„Kamarádi, nehulákejme tolik,“ prosil potichu Baloun, „já už&nbsp;to&nbsp;cítím v&nbsp;kříži, voni nás uslyší a&nbsp;začnou hned po&nbsp;nás střílet. Já&nbsp;to&nbsp;vím. Voni nás poslali napřed, abychom vypátrali, jestli tam není nepřítel, a&nbsp;když uslyší střelbu, tak hned budou vědět, že&nbsp;se&nbsp;nesmí dál. My&nbsp;jsme, kamarádi, folpatrola, jak mě&nbsp;tomu učil kaprál Terna.“</span></p>
        <p class="chunk" data-nb-ref-number="175" data-nb-words="104" data-nb-chars="595"><span class="idea" data-nb-ref-number="205" id="idea205" data-nb-words="104" data-nb-chars="595">„Tak jdi tedy napřed,“ řekl Švejk. „My půjdeme pěkně za&nbsp;tebou, abys nás chránil svým tělem, když seš takovej obr. Až&nbsp;budeš střelenej, tak nám to&nbsp;voznam, abychom mohli včas udělat nýdr. Seš to&nbsp;ale voják, von se&nbsp;bojí, že&nbsp;budou do&nbsp;něho střílet. To&nbsp;právě má&nbsp;mít každej voják náramně rád, každej voják musí vědět, že&nbsp;čím víckrát po&nbsp;něm nepřítel vystřelí, tím se&nbsp;také nepříteli tenčejí zásoby munice. Každou ranou, kterou dá&nbsp;nepřátelskej voják proti tobě, se&nbsp;vochuzuje jeho bojeschopnost. Von je&nbsp;přitom rád, že&nbsp;může po&nbsp;tobě střílet, poněvadž nemusí se&nbsp;aspoň tahat s&nbsp;patronama a&nbsp;lehčeji se&nbsp;mu&nbsp;to&nbsp;běží.“</span></p>
        <p class="chunk" data-nb-ref-number="176" data-nb-words="3" data-nb-chars="21"><span class="idea" data-nb-ref-number="206" id="idea206" data-nb-words="3" data-nb-chars="21">Baloun těžce vzdychl:</span></p>
        <p class="chunk" data-nb-ref-number="177" data-nb-words="5" data-nb-chars="32"><span class="idea" data-nb-ref-number="207" id="idea207" data-nb-words="5" data-nb-chars="32">„Když já&nbsp;mám doma hospodářství.“</span></p>
        <p class="chunk" data-nb-ref-number="178" data-nb-words="18" data-nb-chars="106"><span class="idea" data-nb-ref-number="208" id="idea208" data-nb-words="18" data-nb-chars="106">„Vykašli se&nbsp;na&nbsp;hospodářství,“ radil mu&nbsp;Švejk, „raději padni za&nbsp;císaře pána. Copak tě&nbsp;to&nbsp;na&nbsp;vojně neučili?“</span></p>
        <p class="chunk" data-nb-ref-number="179" data-nb-words="36" data-nb-chars="207"><span class="idea" data-nb-ref-number="209" id="idea209" data-nb-words="36" data-nb-chars="207">„Voni se&nbsp;vo&nbsp;tom jenom zmiňovali,“ řekl pitomý Baloun. „Voni mě&nbsp;jenom vodili na&nbsp;execírplac a&nbsp;potom už&nbsp;jsem nikdy vo&nbsp;nic podobným neslyšel, poněvadž jsem se&nbsp;stal buršem… Kdyby nás aspoň císař pán lepší krmil…“</span></p>
        <p class="chunk" data-nb-ref-number="180" data-nb-words="95" data-nb-chars="556"><span class="idea" data-nb-ref-number="210" id="idea210" data-nb-words="95" data-nb-chars="556">„Ty jsi ale zatracená nenasytná svině. Vojáka před gefechtem vůbec nemají krmit, to&nbsp;už&nbsp;nám před lety vykládal ve&nbsp;škole hejtman Untergriez. Ten nám vždycky říkával: ‚Klucí zatracený, kdyby došlo někdy k&nbsp;válce, přišlo se&nbsp;do&nbsp;gefechtu, né&nbsp;abyste se&nbsp;před bojem přežrali. Kdo bude přežranej a&nbsp;dostane ránu do&nbsp;břicha, tak bude hotovej, poněvadž všechna supa a&nbsp;komisárek po&nbsp;takovej ráně vylezou ze&nbsp;střeva, a&nbsp;takovej voják je&nbsp;hned hotovej na&nbsp;zápal. Když ale nemá v&nbsp;žaloudku nic, tak taková rána do&nbsp;břicha je&nbsp;pro něho jako nic, jako když štípne vosa, jedna radost.‘“</span></p>
        <p class="chunk" data-nb-ref-number="181" data-nb-words="105" data-nb-chars="551"><span class="idea" data-nb-ref-number="211" id="idea211" data-nb-words="105" data-nb-chars="551">„Já rychle trávím,“ řekl Baloun, „u&nbsp;mě toho v&nbsp;žaloudku nikdy mnoho nezůstane. Já&nbsp;ti&nbsp;třebas, kamaráde, sežeru celou mísu knedlíků s&nbsp;vepřovou a&nbsp;se zelím, a&nbsp;za půl hodiny víc ti&nbsp;ze&nbsp;všeho toho nevyseru jak tak na&nbsp;tři polívkový lžíce, vostatní se&nbsp;ti&nbsp;ve&nbsp;mně ztratí. Někdo kupříkladu říká, že&nbsp;když sní lišky, že&nbsp;z&nbsp;něho vyjdou tak, jak byly, jen je&nbsp;vyprat a&nbsp;dělat je&nbsp;zas znova nakyselo, a&nbsp;u&nbsp;mě navopak. Nažeru se&nbsp;ti&nbsp;lišek, že&nbsp;by&nbsp;jinej prasknul, a&nbsp;když potom jdu na&nbsp;záchod, tak ti&nbsp;vyprdnu jen trochu žlutý kaše, jako vod dítěte, vostatní se&nbsp;taky ve&nbsp;mně ztratí.</span></p>
        <p class="chunk" data-nb-ref-number="182" data-nb-words="58" data-nb-chars="361"><span class="idea" data-nb-ref-number="212" id="idea212" data-nb-words="58" data-nb-chars="361">Ve&nbsp;mně se&nbsp;ti, kamaráde,“ důvěrně sděloval Baloun Švejkovi, „rozpouštějí kosti vod ryb a&nbsp;pecky ze&nbsp;švestek. Jednou jsem to&nbsp;schválně počítal. Sněd jsem sedumdesát švestkovejch knedlíků s&nbsp;peckama, a&nbsp;když přišla moje chvíle, šel jsem za&nbsp;humna, šťoural jsem se&nbsp;v&nbsp;tom dřevíčkem, dával pecky stranou a&nbsp;počítal. Ze&nbsp;sedumdesáti pecek rozpustilo se&nbsp;ve&nbsp;mně přes polovičku.“</span></p>
        <p class="chunk" data-nb-ref-number="183" data-nb-words="8" data-nb-chars="49"><span class="idea" data-nb-ref-number="213" id="idea213" data-nb-words="8" data-nb-chars="49">Z&nbsp;Balounových úst vydral se&nbsp;tichý táhlý povzdech:</span></p>
        <p class="chunk" data-nb-ref-number="184" data-nb-words="43" data-nb-chars="280"><span class="idea" data-nb-ref-number="214" id="idea214" data-nb-words="43" data-nb-chars="280">„Moje panímáma dělala švestkové knedlíky z&nbsp;bramborovýho těsta, do&nbsp;kterýho přidávala trochu tvarohu, aby byly vydatnější. Měla vždycky raději sypaný mákem než se&nbsp;syrečkem a&nbsp;já zas navopak, takže kvůli tomu jsem ji&nbsp;jednou zfackoval… Já&nbsp;jsem si&nbsp;nedoved vážit svýho rodinnýho štěstí.“</span></p>
        <p class="chunk" data-nb-ref-number="185" data-nb-words="13" data-nb-chars="77"><span class="idea" data-nb-ref-number="215" id="idea215" data-nb-words="13" data-nb-chars="77">Baloun se&nbsp;zastavil, zamlaskal, přejel jazykem po&nbsp;patře a&nbsp;řekl smutně a&nbsp;měkce:</span></p>
        <p class="chunk" data-nb-ref-number="186" data-nb-words="93" data-nb-chars="518"><span class="idea" data-nb-ref-number="216" id="idea216" data-nb-words="93" data-nb-chars="518">„Víš, kamaráde, že&nbsp;teď, když to&nbsp;nemám, tak mně připadá, že&nbsp;měla žena přece jen pravdu, že&nbsp;jsou s&nbsp;tím jejím mákem lepší. Tenkrát se&nbsp;mně pořád zdálo, že&nbsp;mně ten mák leze do&nbsp;zubů, a&nbsp;teď si&nbsp;myslím, jen kdyby lez… Zkusila moje žena se&nbsp;mnou častý a&nbsp;velký protivenství. Kolikrát vona se&nbsp;naplakala, když jsem chtěl, aby dávala víc marjánky do&nbsp;jitrnic, a&nbsp;přitom jsem jí&nbsp;vždycky nějakou vrazil. Jednou jsem ji&nbsp;chudáka ztřískal tak, že&nbsp;ležela dva dni, poněvadž mně nechtěla k&nbsp;večeři zaříznout krocana, že&nbsp;prej mně stačí kohoutek.</span></p>
        <p class="chunk" data-nb-ref-number="187" data-nb-words="29" data-nb-chars="173"><span class="idea" data-nb-ref-number="217" id="idea217" data-nb-words="29" data-nb-chars="173">Ba, kamaráde,“ rozplakal se&nbsp;Baloun, „kdyby teď byla jitrnice bez marjánky a&nbsp;kohouti… Rád jíš koprovou vomáčku? Vidíš, kvůli tej bejval kravál, a&nbsp;dnes bych ji&nbsp;pil jako kafe.“</span></p>
        <p class="chunk" data-nb-ref-number="188" data-nb-words="36" data-nb-chars="214"><span class="idea" data-nb-ref-number="218" id="idea218" data-nb-words="36" data-nb-chars="214">Baloun pomalu zapomínal na&nbsp;představu domnělého nebezpečí a&nbsp;v&nbsp;tichu noci, ještě když sestupovali dolů na&nbsp;Liskowiec, dál neustále vykládal s&nbsp;pohnutím Švejkovi, čeho si&nbsp;dřív nevážil a&nbsp;co by&nbsp;teď jed, až&nbsp;by&nbsp;oči plakaly.</span></p>
        <p class="chunk" data-nb-ref-number="189" data-nb-words="9" data-nb-chars="64"><span class="idea" data-nb-ref-number="219" id="idea219" data-nb-words="9" data-nb-chars="64">Za&nbsp;nimi šel telefonista Chodounský s&nbsp;účetním šikovatelem Vaňkem.</span></p>
        <p class="chunk" data-nb-ref-number="190" data-nb-words="64" data-nb-chars="374"><span class="idea" data-nb-ref-number="220" id="idea220" data-nb-words="64" data-nb-chars="374">Chodounský vykládal Vaňkovi, že&nbsp;dle jeho názoru je&nbsp;světová válka blbost. Nejhorší při ní&nbsp;je, že&nbsp;když se&nbsp;někde přetrhne telefonní vedení, tak že&nbsp;musíš to&nbsp;jít v&nbsp;noci spravovat, a&nbsp;ještě horší při tom je&nbsp;to, že&nbsp;dřív, když byla nějaká vojna, neznali reflektory. Ale teď, právě když spravuješ ty&nbsp;zatracený dráty, nepřítel najde tě&nbsp;hned reflektorem a&nbsp;pustí do&nbsp;tebe celou artilérii.</span></p>
        <p class="chunk" data-nb-ref-number="191" data-nb-words="29" data-nb-chars="170"><span class="idea" data-nb-ref-number="221" id="idea221" data-nb-words="29" data-nb-chars="170">Dole ve&nbsp;vsi, kde měli vyhledat nocleh pro kumpanii, byla tma a&nbsp;rozštěkali se&nbsp;všichni psi, což přinutilo výpravu zastaviti se&nbsp;a&nbsp;uvažovati o&nbsp;tom, jak čeliti těmto potvorám.</span></p>
        <p class="chunk" data-nb-ref-number="192" data-nb-words="6" data-nb-chars="42"><span class="idea" data-nb-ref-number="222" id="idea222" data-nb-words="6" data-nb-chars="42">„Což abychom se&nbsp;vrátili,“ zašeptal Baloun.</span></p>
        <p class="chunk" data-nb-ref-number="193" data-nb-words="15" data-nb-chars="96"><span class="idea" data-nb-ref-number="223" id="idea223" data-nb-words="15" data-nb-chars="96">„Baloune, Baloune, kdybychom to&nbsp;udali, tak bys byl vodstřelenej za&nbsp;zbabělost,“ řekl na&nbsp;to&nbsp;Švejk.</span></p>
        <p class="chunk" data-nb-ref-number="194" data-nb-words="46" data-nb-chars="248"><span class="idea" data-nb-ref-number="224" id="idea224" data-nb-words="46" data-nb-chars="248">Psi štěkali čím dál tím více, a&nbsp;dokonce i&nbsp;na jihu za&nbsp;řekou Ropou, rozštěkali se&nbsp;i&nbsp;v&nbsp;Kroscience a&nbsp;v&nbsp;několika jiných vesnicích, neboť Švejk řval do&nbsp;nočního ticha: „Lehneš&nbsp;– lehneš&nbsp;– lehneš,“ jako kdysi řvával na&nbsp;své psy, když ještě s&nbsp;nimi obchodoval.</span></p>
        <p class="chunk" data-nb-ref-number="195" data-nb-words="11" data-nb-chars="72"><span class="idea" data-nb-ref-number="225" id="idea225" data-nb-words="11" data-nb-chars="72">Psi se&nbsp;rozštěkali ještě víc, takže účetní šikovatel Vaněk řekl Švejkovi:</span></p>
        <p class="chunk" data-nb-ref-number="196" data-nb-words="9" data-nb-chars="57"><span class="idea" data-nb-ref-number="226" id="idea226" data-nb-words="9" data-nb-chars="57">„Neřvete na&nbsp;ně, Švejku, nebo nám rozštěkáte celou Halič.“</span></p>
        <p class="chunk" data-nb-ref-number="197" data-nb-words="261" data-nb-chars="1508"><span class="idea" data-nb-ref-number="227" id="idea227" data-nb-words="261" data-nb-chars="1508">„Něco podobného,“ odpověděl Švejk, „se nám stalo na&nbsp;manévrech v&nbsp;táborském kraji. Přitáhli jsme tam v&nbsp;noci do&nbsp;jedný vesnice a&nbsp;psi začali dělat ohromnej rámus. Všude je&nbsp;vokolí pěkně zalidněný, takže ten psí štěkot šel od&nbsp;vesnice k&nbsp;vesnici, pořád dál a&nbsp;dál, a&nbsp;ti psi v&nbsp;naší vesnici, kde jsme lágrovali, když už&nbsp;umlkli, zas uslyšeli z&nbsp;dálky štěkot, třebas odněkud až&nbsp;od&nbsp;Pelhřimova, tak se&nbsp;dali zas do&nbsp;štěkotu, a&nbsp;za chvíli vám štěkalo Táborsko, Pelhřimovsko, Budějovicko, Humpolecko, Třeboňsko a&nbsp;Jihlavsko. Náš hejtman, to&nbsp;byl takovej nervózní dědek, ten nemoh vystát psí štěkot, nespal celou noc, neustále chodil sem tam, ptal se&nbsp;patroly: ‚Kdo štěká, co&nbsp;štěká?‘ Vojáci poslušně hlásili, že&nbsp;psi štěkají, a&nbsp;vono ho&nbsp;to&nbsp;tak dopálilo, že&nbsp;za&nbsp;to&nbsp;ti, co&nbsp;byli tenkrát na&nbsp;patrole, dostali kasárníka, když jsme se&nbsp;vrátili z&nbsp;manévrů. Potom vždycky vybral ‚psí komandu‘ a&nbsp;poslal ji&nbsp;napřed. Ta&nbsp;měla za&nbsp;účel oznámit obyvatelstvu ve&nbsp;vesnici, kde jsme měli noclehovat, že&nbsp;žádnej pes nesmí v&nbsp;noci štěknout, nebo že&nbsp;bude utracen. Já&nbsp;jsem byl taky v&nbsp;takový komandě, a&nbsp;když jsme přišli do&nbsp;jedný vesnice na&nbsp;Milevsku, tak jsem si&nbsp;to&nbsp;splet a&nbsp;voznámil jsem starostovi obce, že&nbsp;každej majitel psa, kterej v&nbsp;noci zaštěká, bude utracen ze&nbsp;strategických důvodů. Starosta se&nbsp;polekal, hned zapřáh a&nbsp;jel na&nbsp;hlavní štáb prosit za&nbsp;celou vesnici o&nbsp;milost. Tam ho&nbsp;vůbec nepustili, posti by&nbsp;ho&nbsp;byli málem zastřelili, tak se&nbsp;vrátil domů, a&nbsp;než jsme přitáhli do&nbsp;vesnice, vovázali všichni na&nbsp;jeho radu psům kolem držky hadry, až&nbsp;se&nbsp;tři z&nbsp;nich vztekli.“</span></p>
        <p class="chunk" data-nb-ref-number="198" data-nb-words="55" data-nb-chars="353"><span class="idea" data-nb-ref-number="228" id="idea228" data-nb-words="55" data-nb-chars="353">Sestupovali do&nbsp;vsi, když bylo přijato všeobecné ponaučení Švejka, že&nbsp;se&nbsp;psi bojí v&nbsp;noci vohýnku ze&nbsp;zapálené cigarety. Naneštěstí cigarety z&nbsp;nich nikdo nekouřil, takže tato rada Švejkova neměla pozitivních výsledků. Ukázalo se&nbsp;však, že&nbsp;psi štěkají z&nbsp;radosti, poněvadž si&nbsp;vzpomínali s&nbsp;láskou na&nbsp;procházející vojska, která jim vždy zanechala něco k&nbsp;snědku.</span></p>
        <p class="chunk" data-nb-ref-number="199" data-nb-words="37" data-nb-chars="214"><span class="idea" data-nb-ref-number="229" id="idea229" data-nb-words="37" data-nb-chars="214">Cítili již zdaleka, že&nbsp;se&nbsp;blíží ti&nbsp;tvorové, kteří po&nbsp;sobě zanechávají kosti a&nbsp;zdechliny koní. Kde se&nbsp;vzali tu&nbsp;se&nbsp;vzali kolem Švejka čtyři hafani, kteří jali se&nbsp;na&nbsp;něho přátelsky dorážet s&nbsp;ohony vyzdviženými nahoru.</span></p>
        <p class="chunk" data-nb-ref-number="200" data-nb-words="13" data-nb-chars="64"><span class="idea" data-nb-ref-number="230" id="idea230" data-nb-words="13" data-nb-chars="64">Švejk je&nbsp;hladil, poplácával a&nbsp;mluvil s&nbsp;nimi ve&nbsp;tmě jako s&nbsp;dětmi:</span></p>
        <p class="chunk" data-nb-ref-number="201" data-nb-words="23" data-nb-chars="139"><span class="idea" data-nb-ref-number="231" id="idea231" data-nb-words="23" data-nb-chars="139">„Tak už&nbsp;jsme tady, přišli jsme se&nbsp;k&nbsp;vám vyhajínkovat, napaputínkat, dáme vám kostičky, kůrčičky a&nbsp;ráno potom zas půjdeme dál na&nbsp;nepřítele.“</span></p>
        <p class="chunk" data-nb-ref-number="202" data-nb-words="164" data-nb-chars="931"><span class="idea" data-nb-ref-number="232" id="idea232" data-nb-words="164" data-nb-chars="931">Ve&nbsp;vsi po&nbsp;chalupách počali rozžíhat světla, a&nbsp;když u&nbsp;první chalupy počali bušit do&nbsp;dveří, aby se&nbsp;dověděli, kde bydlí starosta, ozval se&nbsp;zevnitř vřískavý a&nbsp;ječivý hlas ženský, který ne&nbsp;polsky a&nbsp;také ne&nbsp;ukrajinsky oznamoval, že&nbsp;ona má&nbsp;muže na&nbsp;vojně, že&nbsp;má&nbsp;děti nemocné na&nbsp;neštovice a&nbsp;že Moskali všechno zabrali a&nbsp;že muž, než šel na&nbsp;vojnu, jí&nbsp;nakazoval, aby v&nbsp;noci nikomu neotvírala. Teprve když zdůraznili útok na&nbsp;dveře s&nbsp;ujišťováním, že&nbsp;jsou kvartýrmachři, otevřely se&nbsp;dveře nějakou neznámou rukou, a&nbsp;když vešli dovnitř, objevilo se, že&nbsp;zde vlastně bydlí starosta, který marně snažil se&nbsp;Švejkovi vymluvit, že&nbsp;on&nbsp;nenapodoboval ten vřískavý ženský hlas. Omlouval se, že&nbsp;spal na&nbsp;seně a&nbsp;že jeho žena, když ji&nbsp;někdo náhle probudí ze&nbsp;spaní, že&nbsp;neví, co&nbsp;mluví. Pokud se&nbsp;týká noclehu pro celou kumpanii, že&nbsp;je&nbsp;vesnice tak malinká, že&nbsp;se&nbsp;do&nbsp;ní&nbsp;ani jeden voják nevejde. Není vůbec kde spát. Ke&nbsp;koupi zde také není ničeho, Moskali vše zabrali.</span></p>
        <p class="chunk" data-nb-ref-number="203" data-nb-words="88" data-nb-chars="495"><span class="idea" data-nb-ref-number="233" id="idea233" data-nb-words="88" data-nb-chars="495">Kdyby pánové dobrodzejové tím nepohrdli, odvedl by&nbsp;je&nbsp;do&nbsp;Kroscienky, tam jsou veliké statky, je&nbsp;to&nbsp;jen tři čtvrtě hodiny odtud, místa je&nbsp;tam dost, každý voják bude se&nbsp;moc přikrýt ovčím kožichem, mají tam tolik krav, že&nbsp;každý voják dostane esšálek mléka, je&nbsp;tam dobrá voda, páni důstojníci mohou tam spát v&nbsp;zámečku, ale tady v&nbsp;Liskowci? Bída, svrab a&nbsp;vši. On&nbsp;sám měl kdysi pět krav, ale Moskali mu&nbsp;všechny zabrali, takže on&nbsp;sám, když chce mléko pro své nemocné děti, musí chodit až&nbsp;do&nbsp;Kroscienky.</span></p>
        <p class="chunk" data-nb-ref-number="204" data-nb-words="38" data-nb-chars="223"><span class="idea" data-nb-ref-number="234" id="idea234" data-nb-words="38" data-nb-chars="223">Jako na&nbsp;důkaz toho zabučely vedle u&nbsp;něho v&nbsp;chlévě krávy a&nbsp;bylo slyšet ječivý ženský hlas, který okřikoval nešťastné krávy a&nbsp;přál jim, aby je&nbsp;cholera zkroutila. Starostu však to&nbsp;nezmátlo a&nbsp;pokračoval obouvaje si&nbsp;vysoké boty:</span></p>
        <p class="chunk" data-nb-ref-number="205" data-nb-words="47" data-nb-chars="289"><span class="idea" data-nb-ref-number="235" id="idea235" data-nb-words="47" data-nb-chars="289">„Jedinou krávu tady má&nbsp;soused Vojciek, kterou jste ráčili slyšet, moji páni dobrodinci, teď zabučet. Je&nbsp;to&nbsp;kráva nemocná, tesklivá. Moskali od&nbsp;ní&nbsp;telátko odebrali. Od&nbsp;té&nbsp;doby mléko nedává, ale hospodáři je&nbsp;ji&nbsp;líto zařezat, myslí si, že&nbsp;Matka boží Čenstochovská opět vše přivede k&nbsp;lepšímu.“</span></p>
        <p class="chunk" data-nb-ref-number="206" data-nb-words="8" data-nb-chars="40"><span class="idea" data-nb-ref-number="236" id="idea236" data-nb-words="8" data-nb-chars="40">Za&nbsp;této své řeči navlékl na&nbsp;sebe kantuš:</span></p>
        <p class="chunk" data-nb-ref-number="207" data-nb-words="99" data-nb-chars="621"><span class="idea" data-nb-ref-number="237" id="idea237" data-nb-words="99" data-nb-chars="621">„Půjdeme, páni dobrodinci, do&nbsp;Kroscienky, ani tři čtvrtě hodiny nebude, co&nbsp;já&nbsp;hříšný povídám, půl hodiny nebude. Znám cestu přes potok, potom přes březový háječek kolem dubu… Ves je&nbsp;to&nbsp;veliká, i&nbsp;bardzo dužo mocna vodka v&nbsp;propinacyach. Půjdeme, pánové dobrodinci! Nač otálet? Pánům vojákům od&nbsp;vašeho slavného regimentu je&nbsp;třeba, aby se&nbsp;uložili v&nbsp;pořádku, v&nbsp;pohodlí. Pán císařský a&nbsp;královský voják, který se&nbsp;bije s&nbsp;Moskaly, potřebuje rozhodně čistý nocleh, pohodlný nocleh… A&nbsp;u nás?&nbsp;– Vši, svrab, neštovice a&nbsp;cholera. Včera u&nbsp;nás, v&nbsp;proklaté naší vsi, tři chlopi od&nbsp;cholery zčernali… Nejmilosrdnější bůh proklel Liskowiec…“</span></p>
        <p class="chunk" data-nb-ref-number="208" data-nb-words="5" data-nb-chars="36"><span class="idea" data-nb-ref-number="238" id="idea238" data-nb-words="5" data-nb-chars="36">Vtom Švejk majestátně pokynul rukou.</span></p>
        <p class="chunk" data-nb-ref-number="209" data-nb-words="108" data-nb-chars="642"><span class="idea" data-nb-ref-number="239" id="idea239" data-nb-words="108" data-nb-chars="642">„Pánové dobrodinci,“ řekl, napodobuje starostův hlas. „Čet jsem jednou v&nbsp;jedný knížce, že&nbsp;za&nbsp;švédských válek, když byl rozkaz nakvartýrovat se&nbsp;v&nbsp;takovej a&nbsp;v&nbsp;takovej vesnici a&nbsp;starosta se&nbsp;nějak vymlouval a&nbsp;nechtěl jim být na&nbsp;ruku, že&nbsp;ho&nbsp;pověsili na&nbsp;nejbližším stromě. Potom mně dneska vypravoval v&nbsp;Sanoku jeden polskej kaprál, že&nbsp;když přijdou kvartýrmajstři, musí starosta svolat všechny radní, a&nbsp;teď se&nbsp;chodí s&nbsp;nimi po&nbsp;chalupách a&nbsp;řekne se&nbsp;prostě: ‚Sem se&nbsp;vejdou tři, sem čtyři, na&nbsp;faře budou páni oficíři‘ a&nbsp;musí to&nbsp;být za&nbsp;půl hodiny všechno připravený.&nbsp;– Pane dobrodinče,“ obrátil se&nbsp;Švejk vážně na&nbsp;starostu, „kde máš tady nejbližší strom?“</span></p>
        <p class="chunk" data-nb-ref-number="210" data-nb-words="54" data-nb-chars="317"><span class="idea" data-nb-ref-number="240" id="idea240" data-nb-words="54" data-nb-chars="317">Starosta nerozuměl, co&nbsp;to&nbsp;znamená strom, a&nbsp;proto mu&nbsp;Švejk vysvětlil, že&nbsp;to&nbsp;je&nbsp;bříza, dub, hruška, jabloň, zkrátka všechno, co&nbsp;má&nbsp;silné větve. Starosta opět tomu nerozuměl, a&nbsp;když slyšel jmenovat některé ovocné stromy, lekl se, poněvadž třešně již zrály, a&nbsp;řekl, že&nbsp;o&nbsp;ničem takovém neví, jenom že&nbsp;má&nbsp;dub před stavením.</span></p>
        <p class="chunk" data-nb-ref-number="211" data-nb-words="70" data-nb-chars="406"><span class="idea" data-nb-ref-number="241" id="idea241" data-nb-words="70" data-nb-chars="406">„Dobrá,“ řekl Švejk, dělaje rukou mezinárodní znak věšení, „my tě&nbsp;tady pověsíme před tvou chalupou, poněvadž ty&nbsp;musíš bejt si&nbsp;toho vědomej, že&nbsp;je&nbsp;vojna a&nbsp;že my&nbsp;máme rozkazy spát tady, a&nbsp;ne v&nbsp;ňákej Kroscience. Ty&nbsp;nám, chlape, nebudeš měnit naše strategický plány, nebo se&nbsp;budeš houpat, jako je&nbsp;to&nbsp;v&nbsp;tý knížce vo&nbsp;švédskejch vojnách… To&nbsp;vám byl, pánové, takovej případ jednou na&nbsp;manévrech u&nbsp;Velkýho Meziříčí…“</span></p>
        <p class="chunk" data-nb-ref-number="212" data-nb-words="6" data-nb-chars="44"><span class="idea" data-nb-ref-number="242" id="idea242" data-nb-words="6" data-nb-chars="44">Vtom přerušil Švejka účetní šikovatel Vaněk:</span></p>
        <p class="chunk" data-nb-ref-number="213" data-nb-words="17" data-nb-chars="94"><span class="idea" data-nb-ref-number="243" id="idea243" data-nb-words="17" data-nb-chars="94">„To nám povíte až&nbsp;potom, Švejku,“ a&nbsp;obraceje se&nbsp;na&nbsp;starostu, řekl: „Tak teď alarm a&nbsp;kvartýry!“</span></p>
        <p class="chunk" data-nb-ref-number="214" data-nb-words="37" data-nb-chars="207"><span class="idea" data-nb-ref-number="244" id="idea244" data-nb-words="37" data-nb-chars="207">Starosta se&nbsp;počal třást, koktal cosi o&nbsp;tom, že&nbsp;to&nbsp;s&nbsp;pány dobrodinci myslel nejlepší, ale když to&nbsp;jinak nejde, že&nbsp;se&nbsp;ve&nbsp;vesnici přece snad něco najde, aby byli všichni páni spokojeni, že&nbsp;hned přinese lucernu.</span></p>
        <p class="chunk" data-nb-ref-number="215" data-nb-words="26" data-nb-chars="190"><span class="idea" data-nb-ref-number="245" id="idea245" data-nb-words="26" data-nb-chars="190">Když odešel ze&nbsp;světnice, kterou velice spoře osvětlovala malá petrolejová lampička pod obrazem nějakého svatého, který se&nbsp;na&nbsp;obraze kroutil jako největší mrzáček, zvolal najednou Chodounský:</span></p>
        <p class="chunk" data-nb-ref-number="216" data-nb-words="4" data-nb-chars="27"><span class="idea" data-nb-ref-number="246" id="idea246" data-nb-words="4" data-nb-chars="27">„Kampak nám zmizel Baloun?“</span></p>
        <p class="chunk" data-nb-ref-number="217" data-nb-words="37" data-nb-chars="215"><span class="idea" data-nb-ref-number="247" id="idea247" data-nb-words="37" data-nb-chars="215">Ještě však nežli se&nbsp;mohli dobře rozhlédnout, otevřely se&nbsp;tiše dvířka za&nbsp;pecí, vedoucí kamsi ven, a&nbsp;jimi protáhl se&nbsp;Baloun, rozhlédl se&nbsp;kolem sebe, jestli tam není starosta, a&nbsp;řekl huhňavě, jako by&nbsp;měl největší rýmu:</span></p>
        <p class="chunk" data-nb-ref-number="218" data-nb-words="34" data-nb-chars="190"><span class="idea" data-nb-ref-number="248" id="idea248" data-nb-words="34" data-nb-chars="190">„Jhá jshem bhyl vhe sphyhýrně, hhráb jshem dho nečehho, nhabral jshem si&nbsp;thoho dho hhuby, a&nbsp;theď she mhi tho vhecko lhepí na&nbsp;phatro. Nhení to&nbsp;slhaný ani shladký, jhe tho thěsto nha chlebha.“</span></p>
        <p class="chunk" data-nb-ref-number="219" data-nb-words="39" data-nb-chars="253"><span class="idea" data-nb-ref-number="249" id="idea249" data-nb-words="39" data-nb-chars="253">Účetní šikovatel Vaněk posvítil si&nbsp;na&nbsp;něho elektrickou svítilnou a&nbsp;všichni zjistili, že&nbsp;v&nbsp;životě ještě neviděli tak zamazaného rakouského vojáka. Potom se&nbsp;lekli, neboť viděli, že&nbsp;se&nbsp;blůza Balounovi tak nadula, jako by&nbsp;byl v&nbsp;největším stupni těhotenství.</span></p>
        <p class="chunk" data-nb-ref-number="220" data-nb-words="15" data-nb-chars="91"><span class="idea" data-nb-ref-number="250" id="idea250" data-nb-words="15" data-nb-chars="91">„Co se&nbsp;ti&nbsp;to&nbsp;stalo, Baloune?“ otázal se&nbsp;soustrastně Švejk šťouchaje ho&nbsp;do&nbsp;nadmutého břicha.</span></p>
        <p class="chunk" data-nb-ref-number="221" data-nb-words="29" data-nb-chars="169"><span class="idea" data-nb-ref-number="251" id="idea251" data-nb-words="29" data-nb-chars="169">„To jsou vokurky,“ chrčel Baloun, duse se&nbsp;těstem, které nešlo ani nahoru, ani dolů, „vopatrně, to&nbsp;jsou slaný vokurky. Sněd jsem v&nbsp;kalupu tři a&nbsp;vostatní jsem vám přines.“</span></p>
        <p class="chunk" data-nb-ref-number="222" data-nb-words="12" data-nb-chars="71"><span class="idea" data-nb-ref-number="252" id="idea252" data-nb-words="12" data-nb-chars="71">Baloun počal vytahovat ze&nbsp;záňadří okurku za&nbsp;okurkou a&nbsp;podával je&nbsp;kolem.</span></p>
        <p class="chunk" data-nb-ref-number="223" data-nb-words="15" data-nb-chars="85"><span class="idea" data-nb-ref-number="253" id="idea253" data-nb-words="15" data-nb-chars="85">Na&nbsp;prahu stál již starosta se&nbsp;světlem, který vida tu&nbsp;scénu, pokřižoval se&nbsp;a&nbsp;zakvílel:</span></p>
        <p class="chunk" data-nb-ref-number="224" data-nb-words="5" data-nb-chars="36"><span class="idea" data-nb-ref-number="254" id="idea254" data-nb-words="5" data-nb-chars="36">„Moskali zabrali, i&nbsp;naši zabirajom.“</span></p>
        <p class="chunk" data-nb-ref-number="225" data-nb-words="36" data-nb-chars="225"><span class="idea" data-nb-ref-number="255" id="idea255" data-nb-words="36" data-nb-chars="225">Všichni vyšli do&nbsp;vsi, provázeni tlupou psů, kteří se&nbsp;nejhouževnatěji drželi kolem Balouna a&nbsp;nyní mu&nbsp;doráželi na&nbsp;kapsu u&nbsp;kalhot, kde měl Baloun kus špeku, taktéž získaný ve&nbsp;spižírně, ale z&nbsp;chamtivosti zrádně zapřený kamarádům.</span></p>
        <p class="chunk" data-nb-ref-number="226" data-nb-words="15" data-nb-chars="92"><span class="idea" data-nb-ref-number="256" id="idea256" data-nb-words="15" data-nb-chars="92">„Co tak za&nbsp;tebou psi lezou,“ otázal se&nbsp;Švejk Balouna. Baloun odpověděl po&nbsp;delším rozmýšlení:</span></p>
        <p class="chunk" data-nb-ref-number="227" data-nb-words="6" data-nb-chars="38"><span class="idea" data-nb-ref-number="257" id="idea257" data-nb-words="6" data-nb-chars="38">„Voni ve&nbsp;mně cejtějí dobrýho člověka.“</span></p>
        <p class="chunk" data-nb-ref-number="228" data-nb-words="20" data-nb-chars="93"><span class="idea" data-nb-ref-number="258" id="idea258" data-nb-words="20" data-nb-chars="93">Přitom ale neřekl, že&nbsp;má&nbsp;ruku v&nbsp;kapse na&nbsp;špeku a&nbsp;že jeden pes mu&nbsp;pořád chňapá zubama po&nbsp;ruce…</span></p>
        <p class="chunk" data-nb-ref-number="229" data-nb-words="78" data-nb-chars="503"><span class="idea" data-nb-ref-number="259" id="idea259" data-nb-words="78" data-nb-chars="503">Na&nbsp;obchůzce za&nbsp;ubytováním bylo zjištěno, že&nbsp;Liskowiec je&nbsp;veliká osada, která však skutečně byla hodně již vyždímaná válečnou vřavou. Neutrpěla sice požáry, obě válčící strany jako zázrakem nevzaly ji&nbsp;do&nbsp;sféry válečných operací, zato však bylo zde usídleno obyvatelstvo nedalekých zničených vesnic z&nbsp;Chyrówa, z&nbsp;Grabówa a&nbsp;z&nbsp;Holubly. V&nbsp;některé chatě žilo i&nbsp;osm rodin v&nbsp;největší bídě, po&nbsp;všech těch ztrátách, které utrpěly loupežnickou válkou, jejíž jedna epocha přeletěla přes ně&nbsp;jako dravé proudy povodně.</span></p>
        <p class="chunk" data-nb-ref-number="230" data-nb-words="38" data-nb-chars="255"><span class="idea" data-nb-ref-number="260" id="idea260" data-nb-words="38" data-nb-chars="255">Bylo nutno umístit kumpanii v&nbsp;malém zpustošeném lihovaru na&nbsp;druhém konci vesnice, kam se&nbsp;do&nbsp;kvasírny vešlo půl roty. Ostatní po&nbsp;deseti mužích byli umístěni v&nbsp;několika statcích, kde zámožní šlechtici nepřipustili k&nbsp;sobě chudou holotu ožebračených bezzemků.</span></p>
        <p class="chunk" data-nb-ref-number="231" data-nb-words="40" data-nb-chars="251"><span class="idea" data-nb-ref-number="261" id="idea261" data-nb-words="40" data-nb-chars="251">Štáb kumpanie se&nbsp;všemi důstojníky, účetním šikovatelem Vaňkem, s&nbsp;vojenskými sluhy, telefonistou, sanitou, kuchaři a&nbsp;se Švejkem usadil se&nbsp;u&nbsp;pana plebána na&nbsp;faře, který taktéž nepřijal k&nbsp;sobě ani jednu zničenou rodinu z&nbsp;okolí, takže měl tam hodně místa.</span></p>
        <p class="chunk" data-nb-ref-number="232" data-nb-words="59" data-nb-chars="377"><span class="idea" data-nb-ref-number="262" id="idea262" data-nb-words="59" data-nb-chars="377">Byl to&nbsp;vysoký, hubený starý pán ve&nbsp;vybledlé a&nbsp;zamaštěné klerice, který ze&nbsp;samé lakoty takřka nejedl. Byl odchován svým otcem ve&nbsp;velké nenávisti proti Rusům, kterouž nenávist však najednou ztratil, když Rusové ustoupili a&nbsp;přišla rakouská vojska, kteráž mu&nbsp;sežrala všechny husy a&nbsp;slepice, které mu&nbsp;Rusové nechali na&nbsp;pokoji, a&nbsp;bydlelo u&nbsp;něho několik ježatých zabajkalských kozáků.</span></p>
        <p class="chunk" data-nb-ref-number="233" data-nb-words="45" data-nb-chars="252"><span class="idea" data-nb-ref-number="263" id="idea263" data-nb-words="45" data-nb-chars="252">Potom zanevřel na&nbsp;rakouská vojska ještě více, když přišli do&nbsp;vesnice Maďaři a&nbsp;vybrali mu&nbsp;všechen med z&nbsp;úlů. Díval se&nbsp;nyní s&nbsp;velikou nenávistí na&nbsp;své nenadálé noční hosty a&nbsp;dělalo mu&nbsp;to&nbsp;velice dobře, když mohl chodit kolem nich, krčit rameny a&nbsp;opakovat:</span></p>
        <p class="chunk" data-nb-ref-number="234" data-nb-words="12" data-nb-chars="77"><span class="idea" data-nb-ref-number="264" id="idea264" data-nb-words="12" data-nb-chars="77">„Nic nemám. Jsem úplný žebrák, nenajdete u&nbsp;mne, pánové, ani krajíček chleba.“</span></p>
        <p class="chunk" data-nb-ref-number="235" data-nb-words="87" data-nb-chars="547"><span class="idea" data-nb-ref-number="265" id="idea265" data-nb-words="87" data-nb-chars="547">Nejsmutněji přitom ovšem se&nbsp;tvářil Baloun, který se&nbsp;div nerozplakal nad takovou bídou. V&nbsp;hlavě měl neustále takovou nejasnou představu o&nbsp;nějakém podsvinčeti, jehož kůžička jako měď chrupe a&nbsp;voní. Baloun přitom klímal v&nbsp;kuchyni pana faráře, kam občas nahlédl vytáhlý výrostek, který dělal panu faráři čeledína i&nbsp;kuchařku zároveň a&nbsp;měl přísně nařízeno dávat všude pozor, aby se&nbsp;nekradlo. Baloun také v&nbsp;kuchyni ničeho nenašel než v&nbsp;papírku na&nbsp;slánce trochu kmínu, který si&nbsp;nacpal do&nbsp;huby, jehož aroma vzbudilo u&nbsp;něho chuťové halucinace o&nbsp;podsvinčeti.</span></p>
        <p class="chunk" data-nb-ref-number="236" data-nb-words="24" data-nb-chars="123"><span class="idea" data-nb-ref-number="266" id="idea266" data-nb-words="24" data-nb-chars="123">Na&nbsp;nádvoří malého lihovaru za&nbsp;farou planuly ohně pod kotli polní kuchyně a&nbsp;vařila se&nbsp;již voda, a&nbsp;v&nbsp;té vodě se&nbsp;nevařilo nic.</span></p>
        <p class="chunk" data-nb-ref-number="237" data-nb-words="22" data-nb-chars="146"><span class="idea" data-nb-ref-number="267" id="idea267" data-nb-words="22" data-nb-chars="146">Účetní šikovatel s&nbsp;kuchaři běhali po&nbsp;celé vesnici, sháněli prase, ale nadarmo. Všude dostávali tutéž odpověď, že&nbsp;Moskali všechno snědli a&nbsp;zabrali.</span></p>
        <p class="chunk" data-nb-ref-number="238" data-nb-words="138" data-nb-chars="767"><span class="idea" data-nb-ref-number="268" id="idea268" data-nb-words="138" data-nb-chars="767">Probudili také žida v&nbsp;krčmě, který si&nbsp;počal rváti pejzy a&nbsp;projevovat lítost nad tím, že&nbsp;nemůže pánům vojákům posloužit, a&nbsp;nakonec je&nbsp;nutil, aby koupili od&nbsp;něho jednu starou, stoletou krávu, hubeného chcípáka, která nebyla nic jiného nežli kost a&nbsp;kůže. Chtěl za&nbsp;ni&nbsp;horentní sumu, trhal si&nbsp;vousy a&nbsp;přísahal, že&nbsp;takovou krávu nenajdou v&nbsp;celé Haliči, v&nbsp;celém Rakousku a&nbsp;Německu, v&nbsp;celé Evropě a&nbsp;na celém světě, přitom vyl, plakal a&nbsp;dušoval se, že&nbsp;je&nbsp;to&nbsp;nejtlustší kráva, která kdy z&nbsp;poručení Jehovy přišla na&nbsp;svět. Zaklínal se&nbsp;všemi praotci, že&nbsp;na&nbsp;tu&nbsp;krávu se&nbsp;jezdí dívat až&nbsp;od&nbsp;Woloczysky, že&nbsp;se&nbsp;o&nbsp;té krávě mluví v&nbsp;celém kraji jako o&nbsp;pohádce, že&nbsp;to&nbsp;ani kráva není, že&nbsp;to&nbsp;je&nbsp;nejšťavnatější buvol. Nakonec klekl před nimi, a&nbsp;objímaje kolena jednoho po&nbsp;druhém, volal přitom:</span></p>
        <p class="chunk" data-nb-ref-number="239" data-nb-words="9" data-nb-chars="64"><span class="idea" data-nb-ref-number="269" id="idea269" data-nb-words="9" data-nb-chars="64">„Zabte raději starého ubohého žida, ale bez krávy neodcházejte!“</span></p>
        <p class="chunk" data-nb-ref-number="240" data-nb-words="73" data-nb-chars="413"><span class="idea" data-nb-ref-number="270" id="idea270" data-nb-words="73" data-nb-chars="413">Pomátl všechny tak svým jekem, že&nbsp;konečně tu&nbsp;mrchu, které by&nbsp;se&nbsp;každý ras štítil, odtáhli k&nbsp;polní kuchyni. Pak ještě dlouho, když již měl peníze v&nbsp;kapse, před nimi plakal a&nbsp;naříkal, že&nbsp;ho&nbsp;úplně zahubili, zničili, že&nbsp;sám se&nbsp;ožebračil, když takovou nádhernou krávu jim prodal tak lacino. Prosil je, aby ho&nbsp;pověsili za&nbsp;to, že&nbsp;na&nbsp;stará kolena udělal takovou hloupost, pro kterou se&nbsp;jeho otcové musí v&nbsp;hrobech obrátit.</span></p>
        <p class="chunk" data-nb-ref-number="241" data-nb-words="22" data-nb-chars="124"><span class="idea" data-nb-ref-number="271" id="idea271" data-nb-words="22" data-nb-chars="124">Když se&nbsp;ještě před nimi vyválel v&nbsp;prachu, setřásl ze&nbsp;sebe najednou všechnu lítost, odešel domů, kde řekl v&nbsp;komůrce své ženě:</span></p>
        <p class="chunk" data-nb-ref-number="242" data-nb-words="8" data-nb-chars="51"><span class="idea" data-nb-ref-number="272" id="idea272" data-nb-words="8" data-nb-chars="51">„Elsalébn, vojáci hloupí a&nbsp;tvůj Náthan moc chytrý.“</span></p>
        <p class="chunk" data-nb-ref-number="243" data-nb-words="29" data-nb-chars="185"><span class="idea" data-nb-ref-number="273" id="idea273" data-nb-words="29" data-nb-chars="185">S&nbsp;krávou bylo mnoho práce. Chvílemi se&nbsp;zdálo, že&nbsp;se&nbsp;kráva nedá vůbec stáhnout. Při stahování přetrhli několikrát kůži, pod kterou se&nbsp;objevilo svalstvo zkroucené jako vyschlé lodní lano.</span></p>
        <p class="chunk" data-nb-ref-number="244" data-nb-words="29" data-nb-chars="182"><span class="idea" data-nb-ref-number="274" id="idea274" data-nb-words="29" data-nb-chars="182">Zatím odněkud přitáhli pytel brambor a&nbsp;počali beznadějně vařit ty&nbsp;šlachy a&nbsp;kosti, zatímco vedle u&nbsp;menší kuchyně kuchař kuchtil v&nbsp;plném zoufalství z&nbsp;kusu té&nbsp;kostry důstojnickou mináž.</span></p>
        <p class="chunk" data-nb-ref-number="245" data-nb-words="49" data-nb-chars="307"><span class="idea" data-nb-ref-number="275" id="idea275" data-nb-words="49" data-nb-chars="307">Tato nešťastná kráva, možno-li vůbec nazvati onen přírodní zjev krávou, utkvěla všem účastníkům v&nbsp;živé paměti, a&nbsp;je téměř jisto, že&nbsp;kdyby později před bitvou u&nbsp;Sokalu byli velitelé připomněli mužstvu krávu z&nbsp;Liskowiec, že&nbsp;by&nbsp;se&nbsp;byla jedenáctá kumpanie za&nbsp;hrozného řevu vzteku vrhla s&nbsp;bajonetem na&nbsp;nepřítele.</span></p>
        <p class="chunk" data-nb-ref-number="246" data-nb-words="43" data-nb-chars="242"><span class="idea" data-nb-ref-number="276" id="idea276" data-nb-words="43" data-nb-chars="242">Kráva byla taková nestyda, že&nbsp;nešlo z&nbsp;ní vůbec udělat hovězí polévku. Čím déle se&nbsp;maso vařilo, tím více zůstalo sedět na&nbsp;kostích, tvoříc s&nbsp;nimi jeden celek, zkostnatělo jako byrokrat, který se&nbsp;půl věku pase v&nbsp;úředních šimlech a&nbsp;žere jen akta.</span></p>
        <p class="chunk" data-nb-ref-number="247" data-nb-words="22" data-nb-chars="147"><span class="idea" data-nb-ref-number="277" id="idea277" data-nb-words="22" data-nb-chars="147">Švejk, který jako kurýr udržoval stálé spojení mezi štábem a&nbsp;kuchyní, aby zjišťoval, kdy už&nbsp;to&nbsp;bude uvařeno, hlásil nakonec nadporučíkovi Lukášovi:</span></p>
        <p class="chunk" data-nb-ref-number="248" data-nb-words="35" data-nb-chars="193"><span class="idea" data-nb-ref-number="278" id="idea278" data-nb-words="35" data-nb-chars="193">„Pane obrlajtnant, už&nbsp;je&nbsp;z&nbsp;toho porculán. Ta&nbsp;kráva má&nbsp;tak tvrdý maso, že&nbsp;se&nbsp;s&nbsp;ním může řezat sklo. Kuchař Pavlíček, když okoušel maso s&nbsp;Balounem, vylomil si&nbsp;přední zub a&nbsp;Baloun zadní stoličku.“</span></p>
        <p class="chunk" data-nb-ref-number="249" data-nb-words="18" data-nb-chars="116"><span class="idea" data-nb-ref-number="279" id="idea279" data-nb-words="18" data-nb-chars="116">Baloun vážně přistoupil před nadporučíka Lukáše a&nbsp;podal mu, zajíkaje se, v&nbsp;Lurdské písni zabalený svůj vylomený zub:</span></p>
        <p class="chunk" data-nb-ref-number="250" data-nb-words="30" data-nb-chars="177"><span class="idea" data-nb-ref-number="280" id="idea280" data-nb-words="30" data-nb-chars="177">„Poslušně hlásím, pane obrlajtnant, že&nbsp;jsem dělal, co&nbsp;jsem mohl. Von je&nbsp;ten zub vylomenej u&nbsp;oficírsmináže, když jsme zkoušeli, jestli by&nbsp;se&nbsp;z&nbsp;toho masa přeci dal udělat biftek.“</span></p>
        <p class="chunk" data-nb-ref-number="251" data-nb-words="24" data-nb-chars="153"><span class="idea" data-nb-ref-number="281" id="idea281" data-nb-words="24" data-nb-chars="153">U&nbsp;okna zvedla se&nbsp;po&nbsp;těchto slovech z&nbsp;lenošky nějaká smutná postava. Byl to&nbsp;poručík Dub, kterého přivezli sanitní dvojkolkou jako úplně zničeného člověka:</span></p>
        <p class="chunk" data-nb-ref-number="252" data-nb-words="9" data-nb-chars="56"><span class="idea" data-nb-ref-number="282" id="idea282" data-nb-words="9" data-nb-chars="56">„Prosím o&nbsp;ticho,“ řekl zoufalým hlasem, „mně je&nbsp;špatně!“</span></p>
        <p class="chunk" data-nb-ref-number="253" data-nb-words="14" data-nb-chars="80"><span class="idea" data-nb-ref-number="283" id="idea283" data-nb-words="14" data-nb-chars="80">Sedl si&nbsp;opět do&nbsp;starého křesla, kde v&nbsp;každé štěrbině bylo tisíce vajíček štěnic.</span></p>
        <p class="chunk" data-nb-ref-number="254" data-nb-words="54" data-nb-chars="338"><span class="idea" data-nb-ref-number="284" id="idea284" data-nb-words="54" data-nb-chars="338">„Jsem unaven,“ řekl tragickým hlasem, „jsem churav a&nbsp;nemocen, prosím, aby se&nbsp;přede mnou nemluvilo o&nbsp;vylomených zubech. Moje adresa je: Smíchov, Královská&nbsp;18. Nedočkám-li se&nbsp;jitra, prosím, aby má&nbsp;rodina byla o&nbsp;všem šetrně zpravena a&nbsp;aby nebylo opomenuto poznamenati na&nbsp;mém hrobě, že&nbsp;jsem byl též před válkou c.&nbsp;k. gymnaziálním profesorem.“</span></p>
        <p class="chunk" data-nb-ref-number="255" data-nb-words="16" data-nb-chars="86"><span class="idea" data-nb-ref-number="285" id="idea285" data-nb-words="16" data-nb-chars="86">Dal se&nbsp;do&nbsp;jemného chrápání a&nbsp;neslyšel již, jak Švejk prohodil verš z&nbsp;písně za&nbsp;zemřelé:</span></p>
        <p class="chunk" data-nb-ref-number="256" data-nb-words="16" data-nb-chars="79"><em><span class="idea" data-nb-ref-number="286" id="idea286" data-nb-words="5" data-nb-chars="27">„Marii jsi hřích sňal mile,<br></span>
<span class="idea" data-nb-ref-number="287" id="idea287" data-nb-words="5" data-nb-chars="25">lotru dal jsi dojít cíle,<br></span>
<span class="idea" data-nb-ref-number="288" id="idea288" data-nb-words="6" data-nb-chars="27">i&nbsp;mne spasit Tvá buď píle.“</span></em></p>
        <p class="chunk" data-nb-ref-number="257" data-nb-words="33" data-nb-chars="194"><span class="idea" data-nb-ref-number="289" id="idea289" data-nb-words="33" data-nb-chars="194">Nato bylo zjištěno účetním šikovatelem Vaňkem, že&nbsp;znamenitá kráva se&nbsp;musí vařit ještě dvě hodiny v&nbsp;důstojnické kuchyni, že&nbsp;není ani řeči o&nbsp;nějakém bifteku a&nbsp;že místo bifteku se&nbsp;bude dělat guláš.</span></p>
        <p class="chunk" data-nb-ref-number="258" data-nb-words="19" data-nb-chars="110"><span class="idea" data-nb-ref-number="290" id="idea290" data-nb-words="19" data-nb-chars="110">Bylo usneseno, že&nbsp;než se&nbsp;zatroubí k&nbsp;mináži, mužstvo si&nbsp;schrupne, poněvadž stejně bude večeře hotova až&nbsp;k&nbsp;ránu.</span></p>
        <p class="chunk" data-nb-ref-number="259" data-nb-words="32" data-nb-chars="198"><span class="idea" data-nb-ref-number="291" id="idea291" data-nb-words="32" data-nb-chars="198">Účetní šikovatel Vaněk přitáhl odněkud otýpku sena, položil si&nbsp;ji&nbsp;pod sebe ve&nbsp;farské jídelně, kroutil si&nbsp;nervózně knír a&nbsp;řekl tiše k&nbsp;nadporučíkovi Lukášovi, který odpočíval nad ním na&nbsp;staré pohovce:</span></p>
        <p class="chunk" data-nb-ref-number="260" data-nb-words="13" data-nb-chars="79"><span class="idea" data-nb-ref-number="292" id="idea292" data-nb-words="13" data-nb-chars="79">„Věřte mně, pane obrlajtnant, že&nbsp;takové krávy jsem ještě za&nbsp;celé války nežral…“</span></p>
        <p class="chunk" data-nb-ref-number="261" data-nb-words="30" data-nb-chars="188"><span class="idea" data-nb-ref-number="293" id="idea293" data-nb-words="30" data-nb-chars="188">V&nbsp;kuchyni seděl před rozsvíceným oharkem kostelní svíce telefonista Chodounský a&nbsp;psal domů psaní do&nbsp;zásoby, aby se&nbsp;tím nemusel namáhat, až&nbsp;konečně budou mít určené číslo polní pošty. Psal:</span></p>
        <p class="chunk" data-nb-ref-number="262" data-nb-words="6" data-nb-chars="37"><span class="idea" data-nb-ref-number="294" id="idea294" data-nb-words="6" data-nb-chars="37"><em>Milá a&nbsp;drahá ženo, nejdražší Boženko!</em></span></p>
        <p class="chunk" data-nb-ref-number="263" data-nb-words="260" data-nb-chars="1375"><span class="idea" data-nb-ref-number="295" id="idea295" data-nb-words="260" data-nb-chars="1375"><em>Je noc a&nbsp;já neustále vzpomínám na&nbsp;Tebe, moje zlato, a&nbsp;vidím Tě, jak ty&nbsp;taky na&nbsp;mě&nbsp;vzpomínáš, když pohlédneš na&nbsp;prázdnou postel vedle sebe. Musíš mně odpustit, že&nbsp;mně přitom leccos přijde na&nbsp;mysl. Víš dobře, že&nbsp;už&nbsp;jsem od&nbsp;samýho začátku války v&nbsp;poli a&nbsp;že už&nbsp;jsem leccos slyšel od&nbsp;svých kamarádů, kteří byli raněni, dostali dovolenou, a&nbsp;když přišli domů, tak by&nbsp;byli raději viděli se&nbsp;pod zemí, než aby byli svědky toho, že&nbsp;jim nějaký rošťák chodí za&nbsp;ženou. Je&nbsp;to&nbsp;pro mě&nbsp;bolestný, když Ti, drahá Boženko, musím tohle psát. Já&nbsp;bych Ti&nbsp;to&nbsp;ani nepsal, ale Ty&nbsp;víš sama dobře, že&nbsp;jsi se&nbsp;mně svěřila, že&nbsp;já&nbsp;nejsem první, který s&nbsp;Tebou měl vážnou známost, a&nbsp;že Tě&nbsp;přede mnou měl už&nbsp;pan Kraus z&nbsp;Mikulášské třídy. Teď když si&nbsp;na&nbsp;to&nbsp;vzpomenu v&nbsp;téhle noci, že&nbsp;ten mrzák by&nbsp;si&nbsp;mohl dělat ještě na&nbsp;Tebe za&nbsp;mé&nbsp;nepřítomnosti nějaké nároky, tu&nbsp;si&nbsp;myslím, že&nbsp;bych ho, drahá Boženko, uškrtil na&nbsp;místě. Dlouho jsem to&nbsp;držel v&nbsp;sobě, ale když si&nbsp;pomyslím, že&nbsp;by&nbsp;zas mohl lézt za&nbsp;Tebou, tak se&nbsp;mně srdce svírá, a&nbsp;upozorňuji Tě&nbsp;jenom na&nbsp;jedno, že&nbsp;nestrpím vedle sebe nějakou svini, která by&nbsp;se&nbsp;kurvila s&nbsp;každým a&nbsp;dělala ostudu mému jménu. Odpusť mně, drahá Boženko, moje příkrá slova, ale dej si&nbsp;pozor, abych se&nbsp;o&nbsp;Tobě nic špatnýho nedozvěděl. Jinak byl bych nucen Vás oba vykuchat, poněvadž jsem již na&nbsp;všechno odhodlaný, i&nbsp;kdyby mě&nbsp;to&nbsp;mělo stát život. Tisíckrát Tě&nbsp;líbá, pozdravuje tatínka i&nbsp;maminku</em></span></p>
        <p class="chunk" data-nb-ref-number="264" data-nb-words="2" data-nb-chars="11"><span class="idea" data-nb-ref-number="296" id="idea296" data-nb-words="2" data-nb-chars="11"><em>Tvůj Tonouš</em></span></p>
        <p class="chunk" data-nb-ref-number="265" data-nb-words="9" data-nb-chars="44"><span class="idea" data-nb-ref-number="297" id="idea297" data-nb-words="9" data-nb-chars="44"><em>N. B. Nezapomeň, že&nbsp;jsem Ti&nbsp;dal svoje jméno!</em></span></p>
        <p class="chunk" data-nb-ref-number="266" data-nb-words="6" data-nb-chars="37"><span class="idea" data-nb-ref-number="298" id="idea298" data-nb-words="6" data-nb-chars="37">Pokračoval ve&nbsp;psaní dopisů do&nbsp;zásoby:</span></p>
        <p class="chunk" data-nb-ref-number="267" data-nb-words="3" data-nb-chars="22"><span class="idea" data-nb-ref-number="299" id="idea299" data-nb-words="3" data-nb-chars="22"><em>Má nejmilejší Boženko!</em></span></p>
        <p class="chunk" data-nb-ref-number="268" data-nb-words="134" data-nb-chars="751"><span class="idea" data-nb-ref-number="300" id="idea300" data-nb-words="134" data-nb-chars="751"><em>Až tyto řádky dostaneš, věz, že&nbsp;máme po&nbsp;velké bitvě, ve&nbsp;které se&nbsp;štěstí válečné obrátilo na&nbsp;naši stranu. Mezi jiným sestřelili jsme asi deset nepřátelských aeroplánů a&nbsp;jednoho generála s&nbsp;velkou bradavicí na&nbsp;nose. V&nbsp;největším boji, kdy nad námi vybuchovaly šrapnely, myslel jsem na&nbsp;Tebe, drahá Boženko, co&nbsp;asi děláš, jak se&nbsp;máš a&nbsp;co je&nbsp;doma novýho? Vždycky si&nbsp;přitom vzpomínám, jak jsme byli spolu u&nbsp;Tomáše v&nbsp;pivovaře a&nbsp;jak jsi mě&nbsp;vedla domů a&nbsp;jak Tě&nbsp;druhý den ruka bolela od&nbsp;té&nbsp;námahy. Nyní jdeme opět kupředu, takže nezbývá mně již více času pokračovati ve&nbsp;psaní. Doufám, že&nbsp;jsi mně zůstala věrnou, poněvadž víš dobře, že&nbsp;v&nbsp;tomto ohledu jsem neřád. Leč již jest čas k&nbsp;pochodu! Líbám Tě&nbsp;tisíckrát, drahá Boženko, a&nbsp;doufej, že&nbsp;to&nbsp;všechno dobře dopadne.</em></span></p>
        <p class="chunk" data-nb-ref-number="269" data-nb-words="3" data-nb-chars="19"><span class="idea" data-nb-ref-number="301" id="idea301" data-nb-words="3" data-nb-chars="19"><em>Tvůj upřímný Tonouš</em></span></p>
        <p class="chunk" data-nb-ref-number="270" data-nb-words="30" data-nb-chars="205"><span class="idea" data-nb-ref-number="302" id="idea302" data-nb-words="30" data-nb-chars="205">Telefonista Chodounský počal klímat a&nbsp;usnul nad stolem. Farář, který nespal a&nbsp;chodil neustále po&nbsp;faře, otevřel dveře do&nbsp;kuchyně a&nbsp;ze šetrnosti sfoukl dohořívající oharek kostelní svíce vedle Cho­dounského.</span></p>
        <p class="chunk" data-nb-ref-number="271" data-nb-words="103" data-nb-chars="631"><span class="idea" data-nb-ref-number="303" id="idea303" data-nb-words="103" data-nb-chars="631">V&nbsp;jídelně kromě poručíka Duba nikdo nespal. Účetní šikovatel Vaněk, který dostal v&nbsp;Sanoku v&nbsp;brigádní kanceláři nový rozpočet týkající se&nbsp;zásobování vojska produkty, studoval ho&nbsp;pečlivě a&nbsp;shledával, že&nbsp;vlastně, čím více se&nbsp;vojsko blíží k&nbsp;frontě, se&nbsp;mu&nbsp;snižují dávky. Dokonce musel se&nbsp;usmáti nad jedním paragrafem rozkazu, ve&nbsp;kterém se&nbsp;zakazuje používati při úpravě polévky pro mužstvo šafránu a&nbsp;zázvoru. Byla tu&nbsp;též v&nbsp;rozkaze poznámka, že&nbsp;při polních kuchyních mají se&nbsp;sbírat kosti a&nbsp;posílat do&nbsp;týlu, do&nbsp;skladišť divizí. Bylo to&nbsp;trochu nejasné, poněvadž se&nbsp;nevědělo, o&nbsp;jaké kosti jde, zdali o&nbsp;lidské nebo z&nbsp;jiného jatečného dobytka.</span></p>
        <p class="chunk" data-nb-ref-number="272" data-nb-words="17" data-nb-chars="130"><span class="idea" data-nb-ref-number="304" id="idea304" data-nb-words="17" data-nb-chars="130">„Poslouchejte, Švejku,“ řekl nadporučík Lukáš, zívaje nudou, „nežli dostaneme něco jíst, mohl byste mně vyprávět nějakou událost.“</span></p>
        <p class="chunk" data-nb-ref-number="273" data-nb-words="59" data-nb-chars="368"><span class="idea" data-nb-ref-number="305" id="idea305" data-nb-words="59" data-nb-chars="368">„Ó&nbsp;jé,“ odpověděl, „nežli dostaneme jíst, to&nbsp;bych vám, pane obrlajtnant, musel vypravovat celý dějiny národa českýho. Já&nbsp;znám zatím jenom moc krátkou historii vo&nbsp;jedný paní poštmistrový ze&nbsp;Sedlčanska, která po&nbsp;smrti svýho muže dostala tu&nbsp;poštu. Mně to&nbsp;vo&nbsp;ní&nbsp;napadlo hned, jak jsem slyšel mluvit vo&nbsp;polních poštách, ačkoliv to&nbsp;nemá docela nic společnýho s&nbsp;feldpostama.“</span></p>
        <p class="chunk" data-nb-ref-number="274" data-nb-words="12" data-nb-chars="81"><span class="idea" data-nb-ref-number="306" id="idea306" data-nb-words="12" data-nb-chars="81">„Švejku,“ ozval se&nbsp;z&nbsp;pohovky nadporučík Lukáš, „vy zas začínáte strašně blbnout.“</span></p>
        <p class="chunk" data-nb-ref-number="275" data-nb-words="138" data-nb-chars="853"><span class="idea" data-nb-ref-number="307" id="idea307" data-nb-words="138" data-nb-chars="853">„Zajisté, poslušně hlásím, pane obrlajtnant, vono je&nbsp;to&nbsp;skutečně strašně blbá historie. Já&nbsp;sám nevím, jak mě&nbsp;mohlo tak něco blbýho napadnout vo&nbsp;něčem takovým mluvit. Buď je&nbsp;to&nbsp;vrozená blbost, anebo jsou to&nbsp;vzpomínky z&nbsp;mládí. Voni jsou, pane obrlajtnant, na&nbsp;naší zeměkouli různý povahy, a&nbsp;von měl přece jen pravdu ten kuchař Jurajda, jak byl tenkrát v&nbsp;Brucku vožralej, když upad do&nbsp;rigolu a&nbsp;nemoh odtamtuď se&nbsp;vyškrábat, že&nbsp;křičel vodtamtuď: ‚Člověk je&nbsp;určenej a&nbsp;povolanej k&nbsp;tomu, aby poznal pravdu, aby von vládl svým duchem v&nbsp;nějakej harmonii věčnýho všehomíra, aby se&nbsp;stále vyvinoval a&nbsp;zdělával, postupně vcházel do&nbsp;vyšších sfér, inteligentnějších a&nbsp;láskyplnějších světů.‘ Když jsme ho&nbsp;chtěli odtamtuď vytáhnout, tak škrábal a&nbsp;kousal. Myslel, že&nbsp;je&nbsp;doma, a&nbsp;teprve když jsme ho&nbsp;tam znova shodili, tak teprve začal škemrat, abychom ho&nbsp;vodtamtuď vytáhli.“</span></p>
        <p class="chunk" data-nb-ref-number="276" data-nb-words="10" data-nb-chars="65"><span class="idea" data-nb-ref-number="308" id="idea308" data-nb-words="10" data-nb-chars="65">„Co je&nbsp;ale s&nbsp;tou poštmistrovou?“ zvolal zoufale nadporučík Lukáš.</span></p>
        <p class="chunk" data-nb-ref-number="277" data-nb-words="295" data-nb-chars="1699"><span class="idea" data-nb-ref-number="309" id="idea309" data-nb-words="295" data-nb-chars="1699">„To byla moc hodná ženská, ale když byla přece jenom prevít, pane obrlajtnant, vona zastávala všechny svý povinnosti na&nbsp;poště, ale měla jen jednu chybu, že&nbsp;myslela, že&nbsp;ji&nbsp;všichni pronásledujou, že&nbsp;mají na&nbsp;ni&nbsp;spadýno, a&nbsp;proto po&nbsp;denní práci podávala na&nbsp;ně&nbsp;oznámení k&nbsp;ouřadům podle toho, jak se&nbsp;všechny ty&nbsp;okolnosti sešly. Jednou šla do&nbsp;lesa ráno sbírat houby a&nbsp;velice dobře si&nbsp;všimla, že&nbsp;když šla kolem školy, že&nbsp;byl pan učitel již vzhůru a&nbsp;že ji&nbsp;pozdravil a&nbsp;ptal se&nbsp;jí, kam jde tak časně zrána. Když mu&nbsp;řekla, že&nbsp;jde na&nbsp;houby, povídal jí, že&nbsp;přijde za&nbsp;ní. Z&nbsp;toho usoudila, že&nbsp;měl s&nbsp;ní, se&nbsp;starou bábou, nějaký nekalý záměry, a&nbsp;potom, když ho&nbsp;viděla, že&nbsp;opravdu vystupuje z&nbsp;houští, lekla se, utekla a&nbsp;napsala hned oznámení k&nbsp;místní školní radě, že&nbsp;ji&nbsp;chtěl znásilnit. Učitele dali do&nbsp;disciplinárního vyšetřování, a&nbsp;aby snad z&nbsp;toho nebyla ňáká veřejná ostuda, přijel sám školní inspektor to&nbsp;vyšetřovat, kterej vobrátil se&nbsp;na&nbsp;četnickýho strážmistra, aby ten dal úsudek o&nbsp;tom, jestli snad ten učitel je&nbsp;schopnej takovýho činu. Četnickej strážmistr podíval se&nbsp;do&nbsp;aktů a&nbsp;řek, že&nbsp;to&nbsp;není možný, poněvadž už&nbsp;jednou ten učitel byl farářem obviněnej, že&nbsp;mu&nbsp;chodil za&nbsp;jeho neteří, s&nbsp;kterou ten farář spával, ale že&nbsp;ten učitel vzal si&nbsp;od&nbsp;okresního lékaře vysvědčení, že&nbsp;je&nbsp;impotentní od&nbsp;šesti let, když spadl obkročmo z&nbsp;půdy na&nbsp;voj žebřiňáku. Tak vona ta&nbsp;potvora udělala voznámení na&nbsp;četnickýho strážmistra, na&nbsp;okresního doktora i&nbsp;na školního inspektora, že&nbsp;jsou všichni podplacený vod toho učitele. Voni ji&nbsp;všichni žalovali a&nbsp;byla vodsouzená, a&nbsp;vona se&nbsp;vodvolala, že&nbsp;je&nbsp;nepříčetná. Byla taky prohlédnutá soudními lékaři, a&nbsp;ti jí&nbsp;dali dobrozdání, že&nbsp;je&nbsp;sice blbá, ale že&nbsp;může zastávat jakoukoliv státní službu.“</span></p>
        <p class="chunk" data-nb-ref-number="278" data-nb-words="22" data-nb-chars="141"><span class="idea" data-nb-ref-number="310" id="idea310" data-nb-words="22" data-nb-chars="141">Nadporučík Lukáš vykřikl: „Ježíšmarjá,“ k&nbsp;čemuž ještě dodal: „Já bych vám něco řek, Švejku, ale nechci si&nbsp;kazit večeři,“ načež Švejk pronesl:</span></p>
        <p class="chunk" data-nb-ref-number="279" data-nb-words="14" data-nb-chars="84"><span class="idea" data-nb-ref-number="311" id="idea311" data-nb-words="14" data-nb-chars="84">„Já vám říkal, pane obrlajtnant, že&nbsp;co&nbsp;vám budu vypravovat, je&nbsp;něco strašně blbýho.“</span></p>
        <p class="chunk" data-nb-ref-number="280" data-nb-words="7" data-nb-chars="40"><span class="idea" data-nb-ref-number="312" id="idea312" data-nb-words="7" data-nb-chars="40">Nadporučík Lukáš máchl jen rukou a&nbsp;řekl:</span></p>
        <p class="chunk" data-nb-ref-number="281" data-nb-words="8" data-nb-chars="43"><span class="idea" data-nb-ref-number="313" id="idea313" data-nb-words="8" data-nb-chars="43">„Od vás jsem se&nbsp;už&nbsp;těch chytrostí dověděl.“</span></p>
        <p class="chunk" data-nb-ref-number="282" data-nb-words="156" data-nb-chars="992"><span class="idea" data-nb-ref-number="314" id="idea314" data-nb-words="156" data-nb-chars="992">„Každej nemůže bejt chytrej, pane obrlajtnant,“ řekl přesvědčivě Švejk, „ti hloupí musejí dělat výjimku, poněvadž kdyby byl každej chytrej, tak by&nbsp;bylo na&nbsp;světě tolik rozumu, že&nbsp;by&nbsp;z&nbsp;toho byl každej druhej člověk úplně blbej. Kdyby například, poslušně hlásím, pane obrlajtnant, znal každej zákony přírodní a&nbsp;doved by&nbsp;si&nbsp;vypočítat vzdálenosti nebeský, tak by&nbsp;jenom vobtěžoval svoje okolí, jako ňákej pan Čapek, kterej chodil ke&nbsp;Kalichu do&nbsp;hospody a&nbsp;v&nbsp;noci vždycky vyšel z&nbsp;výčepu na&nbsp;ulici, rozhlížel se&nbsp;po&nbsp;hvězdnatej vobloze, a&nbsp;když se&nbsp;vrátil, chodil vod jednoho k&nbsp;druhýmu a&nbsp;říkal: ‚Dneska krásně svítí Jupiter, ty&nbsp;nevíš, pacholku, ani, co&nbsp;máš nad hlavou. To&nbsp;jsou vzdálenosti, kdyby tě, lumpe, vystřelili z&nbsp;děla, tak bys tam rychlostí dělový kule letěl milióny a&nbsp;milióny let.‘ Bejval přitom tak sprostej, že&nbsp;potom vobyčejně vyletěl z&nbsp;hospody sám, vobyčejnou rychlostí elektrický tramvaje, asi tak, pane obrlajtnant, deset kilometrů za&nbsp;hodinu.&nbsp;– Nebo máme například, pane obrlajtnant, brabence…“</span></p>
        <p class="chunk" data-nb-ref-number="283" data-nb-words="9" data-nb-chars="53"><span class="idea" data-nb-ref-number="315" id="idea315" data-nb-words="9" data-nb-chars="53">Nadporučík Lukáš se&nbsp;vztyčil na&nbsp;pohovce a&nbsp;sepjal ruce:</span></p>
        <p class="chunk" data-nb-ref-number="284" data-nb-words="19" data-nb-chars="102"><span class="idea" data-nb-ref-number="316" id="idea316" data-nb-words="19" data-nb-chars="102">„Musím se&nbsp;divit sám sobě, že&nbsp;se&nbsp;s&nbsp;vámi vždycky, Švejku, bavím, znám vás přece, Švejku, takovou dobu&nbsp;–“</span></p>
        <p class="chunk" data-nb-ref-number="285" data-nb-words="5" data-nb-chars="36"><span class="idea" data-nb-ref-number="317" id="idea317" data-nb-words="5" data-nb-chars="36">Švejk kýval přitom souhlasně hlavou:</span></p>
        <p class="chunk" data-nb-ref-number="286" data-nb-words="80" data-nb-chars="429"><span class="idea" data-nb-ref-number="318" id="idea318" data-nb-words="80" data-nb-chars="429">„To je&nbsp;na&nbsp;zvyku, pane obrlajtnant, to&nbsp;leží právě v&nbsp;tom, že&nbsp;už&nbsp;se&nbsp;spolu dávno známe a&nbsp;že jsme spolu už&nbsp;něco toho prodělali. My&nbsp;už&nbsp;jsme toho spolu vytrpěli, a&nbsp;vždycky jsme přišli do&nbsp;toho jako slepej k&nbsp;houslím. Poslušně hlásím, pane obrlajtnant, že&nbsp;je&nbsp;to&nbsp;vosud. Co&nbsp;císař pán řídí, dobře řídí, von nás dal dohromady, a&nbsp;já si&nbsp;taky nic jinýho nepřeji, než abych vám moh bejt někdy hodně moc užitečným.&nbsp;– Nemáte hlad, pane obrlajtnant?“</span></p>
        <p class="chunk" data-nb-ref-number="287" data-nb-words="63" data-nb-chars="359"><span class="idea" data-nb-ref-number="319" id="idea319" data-nb-words="63" data-nb-chars="359">Nadporučík Lukáš, který se&nbsp;zatím opět natáhl na&nbsp;starou pohovku, řekl, že&nbsp;poslední otázka Švejkova je&nbsp;nejlepším rozuzlením trapné zábavy, aby se&nbsp;jen šel optat, co&nbsp;je&nbsp;s&nbsp;mináží. Bude rozhodně lepší, když se&nbsp;Švejk podívá trochu ven a&nbsp;opustí ho, poněvadž ty&nbsp;blbiny, které od&nbsp;něho slyší, unavují ho&nbsp;víc než celý pochod od&nbsp;Sanoku. Rád by&nbsp;na&nbsp;chvíli usnul, ale nemůže.</span></p>
        <p class="chunk" data-nb-ref-number="288" data-nb-words="41" data-nb-chars="250"><span class="idea" data-nb-ref-number="320" id="idea320" data-nb-words="41" data-nb-chars="250">„To dělají štěnice, pane obrlajtnant. To&nbsp;už&nbsp;je&nbsp;stará pověra, že&nbsp;faráři rodějí štěnice. Nikde nenajdete tolik štěnic jako na&nbsp;farách. Na&nbsp;faře v&nbsp;Horních Stodůlkách farář Zamastil napsal dokonce vo&nbsp;štěnicích celou knížku, voni po&nbsp;něm lezly i&nbsp;při kázání.“</span></p>
        <p class="chunk" data-nb-ref-number="289" data-nb-words="10" data-nb-chars="55"><span class="idea" data-nb-ref-number="321" id="idea321" data-nb-words="10" data-nb-chars="55">„Tak co&nbsp;jsem řek, Švejku, půjdete ke&nbsp;kuchyni, nebo ne?“</span></p>
        <p class="chunk" data-nb-ref-number="290" data-nb-words="13" data-nb-chars="66"><span class="idea" data-nb-ref-number="322" id="idea322" data-nb-words="13" data-nb-chars="66">Švejk odcházel a&nbsp;za ním z&nbsp;rohu jako stín po&nbsp;špičkách vyšel Baloun…</span></p>
        <p class="chunk" data-nb-ref-number="291" data-nb-words="41" data-nb-chars="233"><span class="idea" data-nb-ref-number="323" id="idea323" data-nb-words="41" data-nb-chars="233">Když vyrazili ráno z&nbsp;Liskowiec na&nbsp;Starasol, Sambor, vezli s&nbsp;sebou v&nbsp;polní kuchyni nešťastnou krávu, která se&nbsp;ještě neuvařila. Bylo usneseno, že&nbsp;ji&nbsp;budou vařit po&nbsp;cestě a&nbsp;sní se, až&nbsp;bude odpočinek na&nbsp;půl cestě z&nbsp;Liskowiec na&nbsp;Starasol.</span></p>
        <p class="chunk" data-nb-ref-number="292" data-nb-words="7" data-nb-chars="39"><span class="idea" data-nb-ref-number="324" id="idea324" data-nb-words="7" data-nb-chars="39">Na&nbsp;cestu se&nbsp;mužstvu uvařila černá káva.</span></p>
        <p class="chunk" data-nb-ref-number="293" data-nb-words="66" data-nb-chars="376"><span class="idea" data-nb-ref-number="325" id="idea325" data-nb-words="66" data-nb-chars="376">Poručíka Duba táhli opět na&nbsp;sanitní dvojkolce, poněvadž mu&nbsp;po&nbsp;včerejšku bylo ještě hůř. Nejvíce s&nbsp;ním zkusil jeho sluha, který musel neustále běžet vedle dvojkolky, přičemž na&nbsp;něho poručík Dub stále křičel, že&nbsp;se&nbsp;o&nbsp;něho včera vůbec nic nestaral, a&nbsp;až přijdou na&nbsp;místo, že&nbsp;si&nbsp;to&nbsp;s&nbsp;ním spraví. Každou chvíli žádal, aby mu&nbsp;byla podána voda, kterou když vypil, opět ihned zvrátil.</span></p>
        <p class="chunk" data-nb-ref-number="294" data-nb-words="19" data-nb-chars="102"><span class="idea" data-nb-ref-number="326" id="idea326" data-nb-words="19" data-nb-chars="102">„Komu&nbsp;– čemu se&nbsp;smějete?“ křičel z&nbsp;dvojkolky. „Já vás naučím, vy&nbsp;si&nbsp;se&nbsp;mnou nehrajte, vy&nbsp;mne poznáte!“</span></p>
        <p class="chunk" data-nb-ref-number="295" data-nb-words="30" data-nb-chars="184"><span class="idea" data-nb-ref-number="327" id="idea327" data-nb-words="30" data-nb-chars="184">Nadporučík Lukáš jel na&nbsp;koni a&nbsp;měl vedle sebe ve&nbsp;společnosti Švejka, který kráčel bystře kupředu, jako by&nbsp;se&nbsp;nemohl dočkati toho okamžiku, kdy se&nbsp;srazí s&nbsp;nepřítelem. Přitom vypravoval:</span></p>
        <p class="chunk" data-nb-ref-number="296" data-nb-words="111" data-nb-chars="672"><span class="idea" data-nb-ref-number="328" id="idea328" data-nb-words="111" data-nb-chars="672">„To jste si&nbsp;všim, pane obrlajtnant, že&nbsp;někteří naši lidé jsou vopravdu jako mouchy? Nemají ani třicet kilo na&nbsp;zádech, a&nbsp;už to&nbsp;nemůžou vydržet. Voni by&nbsp;se&nbsp;jim měly dělat přednášky, jako nám je&nbsp;dělával nebožtík pan obrlajtnant Buchánek, kterej se&nbsp;zastřelil kvůli kauci, kterou si&nbsp;vybral na&nbsp;ženění vod svýho budoucího tchána a&nbsp;kterou von utratil s&nbsp;cizejma děvkama. Pak si&nbsp;zas vzal druhou kauci vod druhýho budoucího tchána, s&nbsp;tou už&nbsp;si&nbsp;ved víc hospodářsky, tu&nbsp;pomaloučku prohrával v&nbsp;kartách a&nbsp;holčičky nechal stranou. Taky mu&nbsp;to&nbsp;dlouho nevydrželo, takže musel sáhnout k&nbsp;třetímu budoucímu tchánovi vo&nbsp;kauci. Z&nbsp;tý třetí kauce si&nbsp;koupil koně, arabskýho hřebce, nečistokrevnýho…“</span></p>
        <p class="chunk" data-nb-ref-number="297" data-nb-words="5" data-nb-chars="33"><span class="idea" data-nb-ref-number="329" id="idea329" data-nb-words="5" data-nb-chars="33">Nadporučík Lukáš seskočil z&nbsp;koně.</span></p>
        <p class="chunk" data-nb-ref-number="298" data-nb-words="16" data-nb-chars="102"><span class="idea" data-nb-ref-number="330" id="idea330" data-nb-words="16" data-nb-chars="102">„Švejku,“ řekl hrozivým tónem, „jestli ještě budete mluvit o&nbsp;čtvrté kauci, tak vás shodím do&nbsp;příkopu.“</span></p>
        <p class="chunk" data-nb-ref-number="299" data-nb-words="8" data-nb-chars="47"><span class="idea" data-nb-ref-number="331" id="idea331" data-nb-words="8" data-nb-chars="47">Vyskočil opět na&nbsp;koně a&nbsp;Švejk vážně pokračoval:</span></p>
        <p class="chunk" data-nb-ref-number="300" data-nb-words="19" data-nb-chars="117"><span class="idea" data-nb-ref-number="332" id="idea332" data-nb-words="19" data-nb-chars="117">„Poslušně hlásím, pane obrlajtnant, že&nbsp;vo&nbsp;čtvrtý kauci nemůže být ani řeči, protože von se&nbsp;po&nbsp;třetí kauci zastřelil.“</span></p>
        <p class="chunk" data-nb-ref-number="301" data-nb-words="4" data-nb-chars="33"><span class="idea" data-nb-ref-number="333" id="idea333" data-nb-words="4" data-nb-chars="33">„Konečně,“ řekl nadporučík Lukáš.</span></p>
        <p class="chunk" data-nb-ref-number="302" data-nb-words="137" data-nb-chars="839"><span class="idea" data-nb-ref-number="334" id="idea334" data-nb-words="137" data-nb-chars="839">„Abychom tedy nezapomněli řeč,“ mluvil dál Švejk, „takový přednášky, jaký nám držel vždycky pan obrlajtnant Buchánek, když už&nbsp;na&nbsp;pochodu vojáci padali, měly by&nbsp;se&nbsp;podle mýho skromnýho názoru držet všemu mužstvu, jako von to&nbsp;dělával. Von udělal rast, shromáždil nás všechny jako kuřata kolem kvočny a&nbsp;začal nám vykládat: ‚Vy holomci, vy&nbsp;si&nbsp;vůbec nedovedete vážit, že&nbsp;mašírujete po&nbsp;zeměkouli, poněvadž jste taková nevzdělaná banda, že&nbsp;je&nbsp;to&nbsp;k&nbsp;blití, když se&nbsp;člověk na&nbsp;vás podívá, takhle vás nechat mašírovat po&nbsp;Slunci, kde člověk, kterej na&nbsp;naší bídný planetě má&nbsp;váhu šedesát kilo, váží přes sedumnáct set kilogramů, to&nbsp;byste chcípali, to&nbsp;by&nbsp;se&nbsp;vám to&nbsp;mašírovalo, kdybyste měli v&nbsp;teleti přes dvě stě osmdesát kilogramů, na&nbsp;tři metráky, a&nbsp;kvér by&nbsp;byl půldruhýho metrickýho centu těžkej. To&nbsp;byste hekali a&nbsp;vyplazovali jazyky jako uhoněný psi.‘</span></p>
        <p class="chunk" data-nb-ref-number="303" data-nb-words="208" data-nb-chars="1191"><span class="idea" data-nb-ref-number="335" id="idea335" data-nb-words="208" data-nb-chars="1191">Byl tam mezi námi jeden nešťastnej učitel, ten se&nbsp;vopovážil přihlásit se&nbsp;taky ke&nbsp;slovu: ‚S&nbsp;dovolením, pane obrlajtnant, na&nbsp;Měsíci váží šedesátikilogramovej člověk jenom třináct kilogramů. Na&nbsp;Měsíci by&nbsp;se&nbsp;nám to&nbsp;lepší mašírovalo, poněvadž naše tele by&nbsp;tam vážilo jenom čtyři kilogramy. Na&nbsp;Měsíci bychom se&nbsp;vznášeli a&nbsp;nemašírovali.‘ ‚To je&nbsp;hrozný,‘ povídá na&nbsp;to&nbsp;nebožtík pan obrlajtnant Buchánek, ‚ty si, chlape mizerná, loudíš vo&nbsp;facku, buď rád, že&nbsp;ti&nbsp;dám jenom vobyčejnou pozemskou facku, kdybych ti&nbsp;dal takovou tu&nbsp;měsíční, tak bys při své lehkosti letěl až&nbsp;někam na&nbsp;Alpy a&nbsp;rozplác by&nbsp;ses vo&nbsp;ně. Kdybych ti&nbsp;dal tu&nbsp;těžkou sluneční, tak by&nbsp;se&nbsp;na&nbsp;tobě mundúr proměnil na&nbsp;kaši a&nbsp;hlava by&nbsp;ti&nbsp;ulítla někam do&nbsp;Afriky.‘ Dal mu&nbsp;tedy tu&nbsp;vobyčejnou pozemskou facku, všetečka se&nbsp;dal do&nbsp;pláče a&nbsp;mašírovali jsme dál. Po&nbsp;celou dobu na&nbsp;marši brečel a&nbsp;mluvil vám, pane obrlajtnant, vo&nbsp;ňáký lidský důstojnosti, že&nbsp;se&nbsp;s&nbsp;ním zachází jako s&nbsp;ňákou němou tváří. Potom ho&nbsp;pan obrlajtnant poslal k&nbsp;raportu, zavřeli ho&nbsp;na&nbsp;čtrnáct dní a&nbsp;dosluhoval ještě šest neděl, ale nedosloužil je, poněvadž měl brůch a&nbsp;voni ho&nbsp;ňák nutili, aby se&nbsp;točil v&nbsp;kasárnách na&nbsp;hrazdě, a&nbsp;von to&nbsp;nevydržel a&nbsp;zemřel jako simulant v&nbsp;nemocnici.“</span></p>
        <p class="chunk" data-nb-ref-number="304" data-nb-words="24" data-nb-chars="159"><span class="idea" data-nb-ref-number="336" id="idea336" data-nb-words="24" data-nb-chars="159">„Je to&nbsp;opravdu zvláštní, Švejku,“ řekl nadporučík Lukáš, „že vy, jak jsem vám již kolikrát říkal, máte ve&nbsp;zvyku zvláštním způsobem zlehčovat důstojnický sbor.“</span></p>
        <p class="chunk" data-nb-ref-number="305" data-nb-words="93" data-nb-chars="554"><span class="idea" data-nb-ref-number="337" id="idea337" data-nb-words="93" data-nb-chars="554">„To nemám,“ s&nbsp;upřímností odpověděl Švejk. „Já vám chtěl jenom vyprávět, pane obrlajtnant, vo&nbsp;tom, jak dřív na&nbsp;vojně se&nbsp;lidi přiváděli sami do&nbsp;neštěstí. Von si&nbsp;ten člověk myslel, že&nbsp;je&nbsp;vzdělanější nežli ten pan obrlajtnant, chtěl ho&nbsp;s&nbsp;tím Měsícem snížit v&nbsp;očích manšaftu, a&nbsp;taky když dostal tu&nbsp;jednu pozemskou přes hubu, tak si&nbsp;vám tak všichni voddechli, nikoho to&nbsp;nemrzelo, navopak všichni měli radost, že&nbsp;pan obrlajtnant udělal takovej dobrej vtip s&nbsp;tou pozemskou fackou; tomu se&nbsp;říká zachráněná situace. Člověka musí hned něco napadnout, a&nbsp;je už&nbsp;dobře.</span></p>
        <p class="chunk" data-nb-ref-number="306" data-nb-words="317" data-nb-chars="1751"><span class="idea" data-nb-ref-number="338" id="idea338" data-nb-words="317" data-nb-chars="1751">Naproti karmelitánům v&nbsp;Praze měl, pane obrlajtnant, před lety krám s&nbsp;králíky a&nbsp;jiným ptactvem pan Jenom. Ten si&nbsp;udělal známost s&nbsp;dcerou knihaře Bílka. Pan Bílek, ten tý&nbsp;známosti nepřál a&nbsp;taky prohlásil veřejně v&nbsp;hospodě, že&nbsp;kdyby pan Jenom přišel žádat o&nbsp;ruku jeho dcery, že&nbsp;ho&nbsp;srazí ze&nbsp;schodou, že&nbsp;to&nbsp;svět neviděl. Pan Jenom se&nbsp;na&nbsp;to&nbsp;napil, a&nbsp;přece jen šel k&nbsp;panu Bílkovi, kterej ho&nbsp;v&nbsp;předsíni uvítal s&nbsp;velkým nožem, kterým ořezávají ořízku, který vypadá jako žabikuch. Zařval na&nbsp;něho, cože tu&nbsp;chce, a&nbsp;vtom se&nbsp;vám milej pan Jenom upšouk tak silně, až&nbsp;se&nbsp;pendlovky na&nbsp;stěně zastavily. Pan Bílek se&nbsp;dal do&nbsp;smíchu, hned mu&nbsp;podal ruku a&nbsp;byl jen samé: ‚Račte dále, pane Jenom&nbsp;– račte se&nbsp;posadit&nbsp;– snad jste se&nbsp;nepokakal&nbsp;– vždyť já&nbsp;nejsem tak zlej člověk, je&nbsp;pravda, že&nbsp;jsem vás chtěl vyhodit, ale teď vidím, že&nbsp;jste docela příjemný pán, vy&nbsp;jste člověk originál. Jsem knihař, pročet jsem mnoho románů a&nbsp;povídek, ale v&nbsp;žádnej knížce jsem nečet, že&nbsp;by&nbsp;se&nbsp;ženich takhle představoval.‘ Smál se&nbsp;přitom, až&nbsp;se&nbsp;za&nbsp;břicho popadal, a&nbsp;povídal s&nbsp;náramnou radostí, že&nbsp;mu&nbsp;to&nbsp;připadá, jako by&nbsp;se&nbsp;znali vod narození, jako by&nbsp;to&nbsp;byli rodní bratři, snášel mu&nbsp;hned doutník, poslal pro pivo, pro taliány, zavolal ženu, představil jí&nbsp;ho&nbsp;se&nbsp;všema podrobnostma toho upšouknutí. Ta&nbsp;si&nbsp;vodplivla a&nbsp;šla pryč. Potom zavolal na&nbsp;dceru a&nbsp;povídá jí: ‚Tenhle pán přišel požádat o&nbsp;tvoji ruku za&nbsp;takovejch a&nbsp;takovejch okolností.‘ Dcera se&nbsp;dala hned do&nbsp;pláče a&nbsp;prohlásila, že&nbsp;ho&nbsp;nezná, že&nbsp;ho&nbsp;nechce ani vidět, tak nezbejvalo nic jinýho, než aby vobá vypili pivo a&nbsp;snědli taliány a&nbsp;rozešli se. Potom pan Jenom měl ještě vostudu v&nbsp;tej hospodě, kam chodil pan Bílek, a&nbsp;nakonec se&nbsp;všude po&nbsp;celej čtvrti mu&nbsp;jinak neříkalo než ‚posránek Jenom‘ a&nbsp;všude si&nbsp;vypravovali, jak chtěl zachránit situaci.</span></p>
        <p class="chunk" data-nb-ref-number="307" data-nb-words="17" data-nb-chars="111"><span class="idea" data-nb-ref-number="339" id="idea339" data-nb-words="17" data-nb-chars="111">Život lidský, poslušně hlásím, pane obrlajtnant, je&nbsp;tak složitej, že&nbsp;samotnej život člověka je&nbsp;proti tomu hadr.</span></p>
        <p class="chunk" data-nb-ref-number="308" data-nb-words="434" data-nb-chars="2565"><span class="idea" data-nb-ref-number="340" id="idea340" data-nb-words="434" data-nb-chars="2565">K&nbsp;nám, do&nbsp;hospody ke&nbsp;‚Kalichu‘ na&nbsp;Bojišti, chodíval ještě před válkou jeden policejní nadstrážník, nějakej pan Hubička, a&nbsp;jeden pan redaktor, kterej sbíral zlámaný nohy, přejetý lidi, sebevrahy a&nbsp;dával je&nbsp;do&nbsp;novin. To&nbsp;byl tak veselej pán, že&nbsp;bejval víc na&nbsp;policejní vachcimře než ve&nbsp;svý redakci. Ten jednou vopil toho pana nadstrážníka Hubičku a&nbsp;proměnili si&nbsp;šaty v&nbsp;kuchyni, takže nadstrážník byl v&nbsp;civilu a&nbsp;z&nbsp;pana redaktora stal se&nbsp;policejní nadstrážník, jenom si&nbsp;ještě zakryl číslo revolveru a&nbsp;vydal se&nbsp;do&nbsp;Prahy na&nbsp;patrolu. V&nbsp;Resslový ulici, za&nbsp;bejvalou Svatováclavskou trestnicí, potkal v&nbsp;nočním tichu staršího pána v&nbsp;cylindru a&nbsp;v&nbsp;kožichu, kterej šel zavěšen se&nbsp;starší paní v&nbsp;kožešinovém plášti. Voba spěchali domů a&nbsp;nepromluvili ani slova. Von na&nbsp;ně&nbsp;vypad a&nbsp;zařval tomu pánovi do&nbsp;ucha: ‚Neřvete tolik, nebo vás předvedu!‘ Představte si, pane obrlajtnant, to&nbsp;jejich leknutí. Marně mu&nbsp;vykládali, že&nbsp;to&nbsp;bude asi nějaká mejlka, poněvadž voba jedou z&nbsp;hostiny u&nbsp;pana místodržitele. Ekvipáž že&nbsp;je&nbsp;dovezla až&nbsp;za&nbsp;Národní divadlo a&nbsp;nyní že&nbsp;se&nbsp;chtí provětrat a&nbsp;bydlí nedaleko, na&nbsp;Moráni, on&nbsp;že&nbsp;je&nbsp;vrchní místodržitelskej rada s&nbsp;chotí. ‚Vy mě&nbsp;nebudete bulíkovat,‘ rozeřval se&nbsp;dál na&nbsp;něho převlečený redaktor, ‚to se&nbsp;musíte stydět, když jste, jak vy&nbsp;říkáte, nějakej vrchní místodržitelskej rada a&nbsp;chováte se&nbsp;přitom jako kluk. Já&nbsp;vás pozoruju už&nbsp;moc dlouho, jak jste třískal holí do&nbsp;roló všech krámů, který vám byly na&nbsp;cestě, a&nbsp;při tom vám vaše, jak vy&nbsp;říkáte, choť pomáhala.‘ ‚Vždyť já&nbsp;žádnou hůl, jak vidíte, nemám. To&nbsp;snad byl někdo před náma.‘ ‚Bodejť byste ji&nbsp;měl,‘ povídá na&nbsp;to&nbsp;převlečenej redaktor, ‚když jste ji&nbsp;přerazil, jak jsem viděl, támhle za&nbsp;rohem o&nbsp;jednu bábu, která chodí po&nbsp;hospodách s&nbsp;pečenejma bramborama a&nbsp;kaštanama.‘ Ta&nbsp;paní už&nbsp;ani plakat nemohla a&nbsp;pan vrchní místodržitelský rada rozčílil se&nbsp;tak, že&nbsp;začal mluvit něco vo&nbsp;sprosťáctví, načež byl zatčen a&nbsp;předveden k&nbsp;nejbližší patrole v&nbsp;rajónu komisařství v&nbsp;Salmově ulici, které řekl převlečený redaktor, aby ten párek odvedli na&nbsp;komisařství, on&nbsp;že&nbsp;je&nbsp;od&nbsp;Sv.&nbsp;Jindřicha a&nbsp;byl za&nbsp;služební cestou na&nbsp;Vinohradech, oba dopadl při rušení nočního klidu, při noční rvačce, a&nbsp;zároveň že&nbsp;ještě spáchali přestupek urážky stráže. On&nbsp;že&nbsp;si&nbsp;vyřídí svou věc na&nbsp;komisařství u&nbsp;Sv.&nbsp;Jindřicha a&nbsp;za hodinu že&nbsp;přijde na&nbsp;komisařství do&nbsp;Salmovky. Tak je&nbsp;voba patrola vodtáhla s&nbsp;sebou, kde seděli až&nbsp;do&nbsp;rána a&nbsp;čekali na&nbsp;toho nadstrážníka, který zatím voklikama se&nbsp;vrátil ke&nbsp;‚Kalichu‘ na&nbsp;Bojišti, tam vzbudil nadstrážníka Hubičku a&nbsp;se vší šetrností mu&nbsp;sdělil, co&nbsp;se&nbsp;stalo a&nbsp;jaký bude z&nbsp;toho vyšetřování, jestli nebude držet hubu…“</span></p>
        <p class="chunk" data-nb-ref-number="309" data-nb-words="20" data-nb-chars="124"><span class="idea" data-nb-ref-number="341" id="idea341" data-nb-words="20" data-nb-chars="124">Nadporučík Lukáš zdál se&nbsp;být již unaven rozhovorem, nežli však pobídl koně ke&nbsp;klusu, aby předhonil předvoj, řekl k&nbsp;Švejkovi:</span></p>
        <p class="chunk" data-nb-ref-number="310" data-nb-words="11" data-nb-chars="60"><span class="idea" data-nb-ref-number="342" id="idea342" data-nb-words="11" data-nb-chars="60">„Kdybyste mluvil až&nbsp;do&nbsp;večera, tak to&nbsp;bude čím dál blbější.“</span></p>
        <p class="chunk" data-nb-ref-number="311" data-nb-words="13" data-nb-chars="100"><span class="idea" data-nb-ref-number="343" id="idea343" data-nb-words="13" data-nb-chars="100">„Pane obrlajtnant,“ volal za&nbsp;odjíždějícím nadporučíkem Švejk, „nepřejete si&nbsp;vědět, jak to&nbsp;skončilo?“</span></p>
        <p class="chunk" data-nb-ref-number="312" data-nb-words="5" data-nb-chars="34"><span class="idea" data-nb-ref-number="344" id="idea344" data-nb-words="5" data-nb-chars="34">Nadporučík Lukáš přidal do&nbsp;trysku.</span></p>
        <p class="chunk" data-nb-ref-number="313" data-nb-words="39" data-nb-chars="226"><span class="idea" data-nb-ref-number="345" id="idea345" data-nb-words="39" data-nb-chars="226">Stav poručíka Duba se&nbsp;tak zlepšil, že&nbsp;vylezl ze&nbsp;sanitní dvojkolky, shromáždil vedle sebe celý štáb kumpanie a&nbsp;jako v&nbsp;mátohách jal se&nbsp;je&nbsp;poučovat. Měl k&nbsp;nim ohromně dlouhou řeč, která všechny více tížila nežli munice a&nbsp;ručnice.</span></p>
        <p class="chunk" data-nb-ref-number="314" data-nb-words="5" data-nb-chars="33"><span class="idea" data-nb-ref-number="346" id="idea346" data-nb-words="5" data-nb-chars="33">Byla to&nbsp;směs různých podobenství.</span></p>
        <p class="chunk" data-nb-ref-number="315" data-nb-words="1" data-nb-chars="6"><span class="idea" data-nb-ref-number="347" id="idea347" data-nb-words="1" data-nb-chars="6">Začal:</span></p>
        <p class="chunk" data-nb-ref-number="316" data-nb-words="83" data-nb-chars="539"><span class="idea" data-nb-ref-number="348" id="idea348" data-nb-words="83" data-nb-chars="539">„Láska vojáků k&nbsp;pánům důstojníkům činí neuvěřitelné oběti možnými, a&nbsp;na tom nezáleží, a&nbsp;naopak, není-li tato láska ve&nbsp;vojákovi vrozena, musí se&nbsp;vynutit. V&nbsp;civilním životě nucená láska jednoho k&nbsp;druhému, řekněme školníka k&nbsp;profesorskému sboru, tak dlouho vydrží jako moc vnější, která ji&nbsp;vynucuje, na&nbsp;vojně však vidíme pravý opak, poněvadž nesmí důstojník povolit vojákovi ani toho sebemenšího uvolnění oné lásky, která poutá vojáka k&nbsp;jeho představenému. Tato láska není jenom obyčejnou láskou, ale je&nbsp;to&nbsp;vlastně úcta, strach a&nbsp;disciplína.“</span></p>
        <p class="chunk" data-nb-ref-number="317" data-nb-words="22" data-nb-chars="123"><span class="idea" data-nb-ref-number="349" id="idea349" data-nb-words="22" data-nb-chars="123">Švejk po&nbsp;celou tu&nbsp;dobu šel vedle po&nbsp;levé straně, a&nbsp;jak poručík Dub mluvil, byl neustále k&nbsp;němu obličejem otočen rechtsšaut.</span></p>
        <p class="chunk" data-nb-ref-number="318" data-nb-words="11" data-nb-chars="65"><span class="idea" data-nb-ref-number="350" id="idea350" data-nb-words="11" data-nb-chars="65">Poručík Dub zprvu toho jaksi nepozoroval a&nbsp;pokračoval dál v&nbsp;řeči:</span></p>
        <p class="chunk" data-nb-ref-number="319" data-nb-words="71" data-nb-chars="507"><span class="idea" data-nb-ref-number="351" id="idea351" data-nb-words="71" data-nb-chars="507">„Tato disciplína a&nbsp;povinnost poslušenství, povinná láska vojína k&nbsp;důstojníkovi jeví velikou stručnost, poněvadž poměr mezi vojákem a&nbsp;důstojníkem jest zcela jednoduchý: jeden poslouchá, druhý poroučí. Již dávno jsme četli v&nbsp;knihách o&nbsp;vojenském umění, že&nbsp;vojenský lakonismus, vojenská jednoduchost je&nbsp;právě tou ctností, kterou si&nbsp;má&nbsp;osvojiti každý voják, milující, chtěj nechtěj, svého představeného, který v&nbsp;jeho očích musí být pro něho největším, hotovým, vykrystalizovaným předmětem pevné a&nbsp;dokonalé vůle.“</span></p>
        <p class="chunk" data-nb-ref-number="320" data-nb-words="42" data-nb-chars="256"><span class="idea" data-nb-ref-number="352" id="idea352" data-nb-words="42" data-nb-chars="256">Nyní teprve zpozoroval Švejkův rechtsšaut, jak ho&nbsp;sleduje, bylo mu&nbsp;to&nbsp;strašně nepříjemné, poněvadž vyciťoval jaksi najednou sám, že&nbsp;se&nbsp;ve&nbsp;své řeči nějak zaplétá a&nbsp;že nemůže nikam vyjet z&nbsp;toho úvozu lásky vojína k&nbsp;představenému, proto se&nbsp;rozkřikl na&nbsp;Švejka:</span></p>
        <p class="chunk" data-nb-ref-number="321" data-nb-words="9" data-nb-chars="42"><span class="idea" data-nb-ref-number="353" id="idea353" data-nb-words="9" data-nb-chars="42">„Co na&nbsp;mne čumíš jako tele na&nbsp;nová vrata?“</span></p>
        <p class="chunk" data-nb-ref-number="322" data-nb-words="45" data-nb-chars="278"><span class="idea" data-nb-ref-number="354" id="idea354" data-nb-words="45" data-nb-chars="278">„Dle rozkazu, poslušně hlásím, pane lajtnant, vy&nbsp;jste mě&nbsp;ráčil sám jednou upozornit, že&nbsp;když mluvíte, že&nbsp;mám svým zrakem sledovati vaše ústa. Poněvadž každej vojín musí vyplniti rozkazy svého představeného a&nbsp;zapamatovati si&nbsp;je&nbsp;i&nbsp;pro všechny budoucí časy, byl jsem k&nbsp;tomu nucen.“</span></p>
        <p class="chunk" data-nb-ref-number="323" data-nb-words="33" data-nb-chars="174"><span class="idea" data-nb-ref-number="355" id="idea355" data-nb-words="33" data-nb-chars="174">„Dívej se,“ křičel poručík Dub, „na druhou stranu, jenom se, ty&nbsp;pitomej chlape, nedívej na&nbsp;mne, víš že&nbsp;to&nbsp;nemám rád, že&nbsp;to&nbsp;nesnesu, když tě&nbsp;vidím, já&nbsp;si&nbsp;tak na&nbsp;tebe zasednu…“</span></p>
        <p class="chunk" data-nb-ref-number="324" data-nb-words="18" data-nb-chars="106"><span class="idea" data-nb-ref-number="356" id="idea356" data-nb-words="18" data-nb-chars="106">Švejk udělal hlavou obrat nalevo a&nbsp;kráčel tak dál vedle poručíka Duba tak strnule, že&nbsp;poručík Dub vykřikl:</span></p>
        <p class="chunk" data-nb-ref-number="325" data-nb-words="8" data-nb-chars="40"><span class="idea" data-nb-ref-number="357" id="idea357" data-nb-words="8" data-nb-chars="40">„Kam se&nbsp;to&nbsp;koukáš, když s&nbsp;tebou mluvím?“</span></p>
        <p class="chunk" data-nb-ref-number="326" data-nb-words="10" data-nb-chars="71"><span class="idea" data-nb-ref-number="358" id="idea358" data-nb-words="10" data-nb-chars="71">„Poslušně hlásím, pane lajtnant, že&nbsp;jsem dle vašeho rozkazu linksšaut.“</span></p>
        <p class="chunk" data-nb-ref-number="327" data-nb-words="31" data-nb-chars="162"><span class="idea" data-nb-ref-number="359" id="idea359" data-nb-words="31" data-nb-chars="162">„Ach,“ vzdychl si&nbsp;poručík Dub, „s&nbsp;tebou je&nbsp;kříž. Koukej se&nbsp;přímo před sebe a&nbsp;mysli si&nbsp;o&nbsp;sobě: ‚Já jsem takový hlupák, že&nbsp;mě&nbsp;nebude žádná škoda.‘ Pamatuješ si&nbsp;to?“</span></p>
        <p class="chunk" data-nb-ref-number="328" data-nb-words="6" data-nb-chars="30"><span class="idea" data-nb-ref-number="360" id="idea360" data-nb-words="6" data-nb-chars="30">Švejk hleděl před sebe a&nbsp;řekl:</span></p>
        <p class="chunk" data-nb-ref-number="329" data-nb-words="8" data-nb-chars="57"><span class="idea" data-nb-ref-number="361" id="idea361" data-nb-words="8" data-nb-chars="57">„Poslušně hlásím, pane lajtnant, mám na&nbsp;tohle odpovědít?“</span></p>
        <p class="chunk" data-nb-ref-number="330" data-nb-words="18" data-nb-chars="92"><span class="idea" data-nb-ref-number="362" id="idea362" data-nb-words="18" data-nb-chars="92">„Co si&nbsp;to&nbsp;dovoluješ,“ zařval na&nbsp;něho poručík Dub. „Jak to&nbsp;se&nbsp;mnou mluvíš, co&nbsp;si&nbsp;tím myslíš?“</span></p>
        <p class="chunk" data-nb-ref-number="331" data-nb-words="27" data-nb-chars="159"><span class="idea" data-nb-ref-number="363" id="idea363" data-nb-words="27" data-nb-chars="159">„Poslušně hlásím, pane lajtnant, že&nbsp;si&nbsp;tím myslím jenom na&nbsp;ten váš rozkaz na&nbsp;jedný stanici, kde jste mě&nbsp;káral, abych vůbec nevodpovídal, když vy&nbsp;ukončíte řeč.“</span></p>
        <p class="chunk" data-nb-ref-number="332" data-nb-words="41" data-nb-chars="236"><span class="idea" data-nb-ref-number="364" id="idea364" data-nb-words="41" data-nb-chars="236">„Máš tedy ze&nbsp;mě&nbsp;strach,“ řekl rozradostněle poručík Dub, „ale ještě jsi mě&nbsp;nepoznal. Přede mnou se&nbsp;třásli jiní lidé, nežli jsi ty, pamatuj si&nbsp;to. Dovedl jsem zkrotit jiné chlapíky, proto drž hubu a&nbsp;zůstaň hezky vzadu, abych tě&nbsp;neviděl!“</span></p>
        <p class="chunk" data-nb-ref-number="333" data-nb-words="28" data-nb-chars="156"><span class="idea" data-nb-ref-number="365" id="idea365" data-nb-words="28" data-nb-chars="156">Tak Švejk zůstal vzadu u&nbsp;sanity a&nbsp;jel pohodlně s&nbsp;dvojkolkou až&nbsp;na&nbsp;místo určené k&nbsp;odpočinku, kde konečně všichni se&nbsp;dočkali polévky a&nbsp;masa z&nbsp;nešťastné krávy.</span></p>
        <p class="chunk" data-nb-ref-number="334" data-nb-words="24" data-nb-chars="132"><span class="idea" data-nb-ref-number="366" id="idea366" data-nb-words="24" data-nb-chars="132">„Tu krávu měli naložit alespoň na&nbsp;čtrnáct dní do&nbsp;octa, a&nbsp;když už&nbsp;ne&nbsp;tu&nbsp;krávu, tak toho člověka, kterej ji&nbsp;kupoval,“ prohlásil Švejk.</span></p>
        <p class="chunk" data-nb-ref-number="335" data-nb-words="35" data-nb-chars="215"><span class="idea" data-nb-ref-number="367" id="idea367" data-nb-words="35" data-nb-chars="215">Od&nbsp;brigády přicválal na&nbsp;koni kurýr s&nbsp;novým rozkazem pro 11.&nbsp;kum­panii, že&nbsp;maršrúta se&nbsp;mění na&nbsp;Felštýn, Wojalyče a&nbsp;Sambor nechat stranou, neboť tam není možno ubytovat kumpanii, poněvadž jsou tam dva poznaňské pluky.</span></p>
        <p class="chunk" data-nb-ref-number="336" data-nb-words="16" data-nb-chars="120"><span class="idea" data-nb-ref-number="368" id="idea368" data-nb-words="16" data-nb-chars="120">Nadporučík Lukáš učinil okamžité dispozice. Účetní šikovatel Vaněk se&nbsp;Švejkem vyhledají pro kumpanii nocleh ve&nbsp;Felštýně.</span></p>
        <p class="chunk" data-nb-ref-number="337" data-nb-words="17" data-nb-chars="119"><span class="idea" data-nb-ref-number="369" id="idea369" data-nb-words="17" data-nb-chars="119">„Ne abyste, Švejku, něco proved na&nbsp;cestě,“ upozorňoval ho&nbsp;nadporučík Lukáš. „Hlavně chovejte se&nbsp;slušně k&nbsp;obyvatelstvu!“</span></p>
        <p class="chunk" data-nb-ref-number="338" data-nb-words="63" data-nb-chars="372"><span class="idea" data-nb-ref-number="370" id="idea370" data-nb-words="63" data-nb-chars="372">„Poslušně hlásím, pane obrlajtnant, že&nbsp;se&nbsp;vynasnažím. Měl jsem sice vošklivej sen, když jsem si&nbsp;trochu k&nbsp;ránu zdříml. Zdálo se&nbsp;mně vo&nbsp;neckách, který tekly přes celou noc na&nbsp;chodbě v&nbsp;domě, kde jsem bydlel, až&nbsp;vytekly a&nbsp;promočily strop u&nbsp;pana domácího, kterej mně hned ráno dal vejpoveď. Von byl už, pane obrlajtnant, takovej případ ve&nbsp;skutečnosti; v&nbsp;Karlíně, za&nbsp;viaduktem…“</span></p>
        <p class="chunk" data-nb-ref-number="339" data-nb-words="75" data-nb-chars="407"><span class="idea" data-nb-ref-number="371" id="idea371" data-nb-words="75" data-nb-chars="407">„Dejte nám pokoj, Švejku, s&nbsp;vašimi hloupými řečmi a&nbsp;dívejte se&nbsp;raději s&nbsp;Vaňkem na&nbsp;mapu, kudy máte jít. Tak tady vidíte ty&nbsp;vesnice. Od&nbsp;téhle vesnice dáte se&nbsp;napravo k&nbsp;říčce a&nbsp;podél toku říčky až&nbsp;zas k&nbsp;nejbližší vesnici, a&nbsp;odtamtud, kde vlévá se&nbsp;do&nbsp;ní&nbsp;první potok, který vám bude po&nbsp;pravé ruce, dáte se&nbsp;polní cestou nahoru, přesně na&nbsp;sever, a&nbsp;nikam jinam nemůžete zabloudit než do&nbsp;Felštýna! Pamatujete si&nbsp;to?“</span></p>
        <p class="chunk" data-nb-ref-number="340" data-nb-words="10" data-nb-chars="65"><span class="idea" data-nb-ref-number="372" id="idea372" data-nb-words="10" data-nb-chars="65">Švejk vydal se&nbsp;tedy s&nbsp;účetním šikovatelem Vaňkem podle marš­rúty.</span></p>
        <p class="chunk" data-nb-ref-number="341" data-nb-words="64" data-nb-chars="400"><span class="idea" data-nb-ref-number="373" id="idea373" data-nb-words="64" data-nb-chars="400">Bylo po&nbsp;poledni; krajina těžce oddychovala ve&nbsp;vedru a&nbsp;špatně zaházené jámy s&nbsp;pochovanými vojáky vydávaly hnilobný zápach. Přišli do&nbsp;krajiny, kde byly svedeny boje na&nbsp;postupech k&nbsp;Přemyslu a&nbsp;kde strojními puškami byly skoseny celé batalióny. V&nbsp;malých lesících u&nbsp;říčky bylo znát řádění artilérie. Na&nbsp;velkých plochách a&nbsp;úbočích čněly místy místo stromů jakési pahýly ze&nbsp;země a&nbsp;tuto poušť brázdily zákopy.</span></p>
        <p class="chunk" data-nb-ref-number="342" data-nb-words="12" data-nb-chars="68"><span class="idea" data-nb-ref-number="374" id="idea374" data-nb-words="12" data-nb-chars="68">„Tady to&nbsp;vypadá jinak než u&nbsp;Prahy,“ řekl Švejk, aby přerušil mlčení.</span></p>
        <p class="chunk" data-nb-ref-number="343" data-nb-words="14" data-nb-chars="87"><span class="idea" data-nb-ref-number="375" id="idea375" data-nb-words="14" data-nb-chars="87">„U&nbsp;nás už&nbsp;máme po&nbsp;žních,“ řekl účetní šikovatel Vaněk. „Na Kralupsku začínáme nejdřív.“</span></p>
        <p class="chunk" data-nb-ref-number="344" data-nb-words="58" data-nb-chars="343"><span class="idea" data-nb-ref-number="376" id="idea376" data-nb-words="58" data-nb-chars="343">„Tady bude po&nbsp;válce moc dobrá ouroda,“ řekl po&nbsp;chvilce Švejk. „Nebudou si&nbsp;tu&nbsp;muset kupovat kostní moučku, to&nbsp;je&nbsp;moc výhodný pro rolníky, když jim na&nbsp;poli zpráchniví celej regiment; je&nbsp;to&nbsp;zkrátka vobživa. Jenom vo&nbsp;jedno mám starost, aby ti&nbsp;rolníci nedali se&nbsp;vod nikoho nabulíkovat a&nbsp;neprodávali ty&nbsp;kosti vojáků zbytečně na&nbsp;špódium do&nbsp;cukrovarů.</span></p>
        <p class="chunk" data-nb-ref-number="345" data-nb-words="266" data-nb-chars="1621"><span class="idea" data-nb-ref-number="377" id="idea377" data-nb-words="266" data-nb-chars="1621">To&nbsp;bejval v&nbsp;karlínskejch kasárnách obrlajtnant Holub, ten byl tak učenej, že&nbsp;ho&nbsp;všichni u&nbsp;kumpanie považovali za&nbsp;blba, poněvadž von kvůli svý učenosti se&nbsp;nenaučil nadávat na&nbsp;vojáky a&nbsp;vo všem jenom rozjímal z&nbsp;vědeckýho stanoviska. Jednou mu&nbsp;vojáci hlásili, že&nbsp;vyfasovanej komisárek není k&nbsp;žrádlu. Jinej oficír by&nbsp;se&nbsp;rozčílil nad takovou drzostí, ale von né, von zůstal klidnej, neřek nikomu ani prase, ani svině, ani nedal nikomu přes držku. Svolal jenom všechny svoje maníky a&nbsp;povídá jim svým takovým příjemným hlasem: ‚Předně si, vojáci, musíte uvědomit, že&nbsp;kasárna nejsou žádnej delikatessenhandlung, abyste tam mohli vybírat marinovaný ouhoře, volejový rybičky a&nbsp;vobložený chlebíčky. Každej voják má&nbsp;bejt tak inteligentním, aby sežral bez reptání všechno, co&nbsp;vyfasuje, a&nbsp;musí mít v&nbsp;sobě tolik disciplíny, aby se&nbsp;nepozastavoval nad kvalitou toho, co&nbsp;má&nbsp;sežrat. Představte si, vojáci, že&nbsp;by&nbsp;byla vojna. Tej zemi, do&nbsp;který vás po&nbsp;bitvě pochovají, je&nbsp;to&nbsp;úplně lhostejný, jakým komisárkem jste se&nbsp;před svou smrtí napráskli. Vona vás matička země rozloží a&nbsp;sežere i&nbsp;s&nbsp;botama. Ve&nbsp;světě se&nbsp;nic nemůže ztratit, z&nbsp;vás vyroste, vojáci, zas nový vobilí na&nbsp;komisárky pro nový vojáky, kteří třeba zas, jako vy, nebudou spokojený, půjdou si&nbsp;stěžovat a&nbsp;narážejí na&nbsp;někoho, kterej je&nbsp;dá&nbsp;zavřít až&nbsp;do&nbsp;aleluja, poněvadž má&nbsp;na&nbsp;to&nbsp;právo. Teď jsem vám to, vojáci, všechno pěkně vysvětlil, a&nbsp;nemusím vám snad víckrát připomínat, že&nbsp;kdo si&nbsp;bude příště stěžovat, že&nbsp;si&nbsp;toho bude moc vážit, až&nbsp;bude zas na&nbsp;božím světle.‘ ‚Kdyby nám aspoň nadával,‘ říkali vojáci mezi sebou a&nbsp;všechny ty&nbsp;jemnosti v&nbsp;přednáškách pana obrlajtnanta je&nbsp;hrozně mrzely.</span></p>
        <p class="chunk" data-nb-ref-number="346" data-nb-words="153" data-nb-chars="832"><span class="idea" data-nb-ref-number="378" id="idea378" data-nb-words="153" data-nb-chars="832">Tak mě&nbsp;jednou zvolili z&nbsp;kumpačky, abych mu&nbsp;to&nbsp;jako řek, že&nbsp;ho&nbsp;všichni mají rádi a&nbsp;že to&nbsp;není žádná vojna, když nenadává. Tak jsem šel k&nbsp;němu do&nbsp;bytu a&nbsp;prosil jsem ho, aby zanechal všeho vostejchání, vojna že&nbsp;má&nbsp;bejt jako řemen, vojáci že&nbsp;jsou zvyklí na&nbsp;to, aby se&nbsp;jim každej den připomínalo, že&nbsp;jsou psi a&nbsp;prasata, jinak že&nbsp;ztrácejí úctu k&nbsp;svým představeným. Von se&nbsp;napřed bránil, mluvil něco vo&nbsp;inteligenci, vo&nbsp;tom, že&nbsp;se&nbsp;dnes už&nbsp;nesmí sloužit pod rákoskou, ale nakonec si&nbsp;přeci dal říct, nafackoval mně a&nbsp;vyhodil mě&nbsp;ze&nbsp;dveří, aby stoupla jeho vážnost. Když jsem voznámil výsledek svýho vyjednávání, měli všichni z&nbsp;toho velkou radost, ale von jim to&nbsp;zas zkazil hned druhej den. Přijde ke&nbsp;mně a&nbsp;přede všema povídá: ‚Švejku, já&nbsp;jsem se&nbsp;včera přenáhlil, tady máte zlatku a&nbsp;napijte se&nbsp;na&nbsp;moje zdraví. S&nbsp;vojskem se&nbsp;musí umět zacházet.‘“</span></p>
        <p class="chunk" data-nb-ref-number="347" data-nb-words="5" data-nb-chars="29"><span class="idea" data-nb-ref-number="379" id="idea379" data-nb-words="5" data-nb-chars="29">Švejk se&nbsp;rozhlédl po&nbsp;krajině.</span></p>
        <p class="chunk" data-nb-ref-number="348" data-nb-words="62" data-nb-chars="362"><span class="idea" data-nb-ref-number="380" id="idea380" data-nb-words="62" data-nb-chars="362">„Myslím,“ řekl, „že jdeme špatně. Pan obrlajtnant nám to&nbsp;přece dobře vysvětloval. Máme jít nahoru, dolů, potom nalevo a&nbsp;napravo, pak zas napravo, potom nalevo&nbsp;– a&nbsp;my jdeme pořád rovně. Nebo už&nbsp;jsme to&nbsp;všechno prodělali mimochodem mezi řečí? Já&nbsp;rozhodně tady vidím před sebou dvě cesty k&nbsp;tomu Felštýnu. Já&nbsp;bych navrhoval, abychom se&nbsp;teď dali po&nbsp;tej cestě nalevo.“</span></p>
        <p class="chunk" data-nb-ref-number="349" data-nb-words="21" data-nb-chars="118"><span class="idea" data-nb-ref-number="381" id="idea381" data-nb-words="21" data-nb-chars="118">Účetní šikovatel Vaněk, jak už&nbsp;to&nbsp;bývá zvykem, když se&nbsp;dva octnou na&nbsp;křižovatce, počal tvrdit, že&nbsp;se&nbsp;musí jít napravo.</span></p>
        <p class="chunk" data-nb-ref-number="350" data-nb-words="95" data-nb-chars="548"><span class="idea" data-nb-ref-number="382" id="idea382" data-nb-words="95" data-nb-chars="548">„Ta moje cesta,“ řekl Švejk, „je pohodlnější nežli ta&nbsp;vaše. Já&nbsp;půjdu podél potůčka, kde rostou pomněnky, a&nbsp;vy se&nbsp;budete flákat někde suchopárem. Já&nbsp;se&nbsp;držím toho, co&nbsp;nám řekl pan obrlajtnant, že&nbsp;vůbec nemůžeme zabloudit, a&nbsp;když nemůžem zabloudit, tak co&nbsp;bych lez někam do&nbsp;kopce; půjdu pěkně po&nbsp;lukách a&nbsp;dám si&nbsp;kvíteček za&nbsp;čepici a&nbsp;natrhám celou kytici pro pana obrlajtnanta. Ostatně se&nbsp;můžeme přesvědčit, kdo z&nbsp;nás má&nbsp;pravdu, a&nbsp;doufám, že&nbsp;se&nbsp;tady rozejdem jako dobří kamarádi. Tady je&nbsp;taková krajina, že&nbsp;všechny cesty musejí vést do&nbsp;toho Felštýna.“</span></p>
        <p class="chunk" data-nb-ref-number="351" data-nb-words="13" data-nb-chars="89"><span class="idea" data-nb-ref-number="383" id="idea383" data-nb-words="13" data-nb-chars="89">„Neblázněte, Švejku,“ řekl Vaněk, „tady právě podle mapy musíme jít, jak říkám, napravo.“</span></p>
        <p class="chunk" data-nb-ref-number="352" data-nb-words="104" data-nb-chars="589"><span class="idea" data-nb-ref-number="384" id="idea384" data-nb-words="104" data-nb-chars="589">„Mapa se&nbsp;taky může mejlit,“ odpověděl Švejk, sestupuje do&nbsp;údolí potoka. „Jednou šel uzenář Křenek z&nbsp;Vinohrad podle plánu města Prahy od&nbsp;‚Montágů‘ na&nbsp;Malé Straně domů v&nbsp;noci na&nbsp;Vinohrady a&nbsp;dostal se&nbsp;až&nbsp;k&nbsp;ránu do&nbsp;Rozdělova u&nbsp;Kladna, kde ho&nbsp;našli celýho zkřehlýho k&nbsp;ránu v&nbsp;žitě, kam upad únavou. Když si&nbsp;tedy nedáte říct, pane rechnungsfeldvébl, a&nbsp;máte svou hlavu, tak se&nbsp;holt musíme rozejít a&nbsp;sejdeme se&nbsp;až&nbsp;na&nbsp;místě ve&nbsp;Felštýně. Podívají se&nbsp;jenom na&nbsp;hodinky, abychom věděli, kdo tam bude dřív. A&nbsp;kdyby jim snad hrozilo nějaký nebezpečí, tak jen vystřelejí do&nbsp;vzduchu, abych věděl, kde jsou.“</span></p>
        <p class="chunk" data-nb-ref-number="353" data-nb-words="31" data-nb-chars="169"><span class="idea" data-nb-ref-number="385" id="idea385" data-nb-words="31" data-nb-chars="169">Odpůldne Švejk došel k&nbsp;malému rybníku, kde se&nbsp;setkal s&nbsp;jedním uprchlým ruským zajatcem, který se&nbsp;tu&nbsp;koupal a&nbsp;při spatření Švejka dal se&nbsp;nahý, jak vylezl z&nbsp;vody, na&nbsp;útěk.</span></p>
        <p class="chunk" data-nb-ref-number="354" data-nb-words="92" data-nb-chars="570"><span class="idea" data-nb-ref-number="386" id="idea386" data-nb-words="92" data-nb-chars="570">Švejk byl zvědav, jak asi by&nbsp;mu&nbsp;slušela ruská uniforma, která se&nbsp;zde válela pod vrbičkama, svlékl svou a&nbsp;oblékl si&nbsp;ruskou uniformu nešťastného nahého zajatce, který utekl od&nbsp;transportu ubytovaného ve&nbsp;vesnici za&nbsp;lesem. Švejk přál si, aby sebe viděl důkladně zrcadlit ve&nbsp;vodě, proto chodil tak dlouho po&nbsp;hrázi rybníka, až&nbsp;ho&nbsp;tam našla patrola polního četnictva, která hledala ruského zběha. Byli to&nbsp;Maďaři a&nbsp;Švejka přes jeho protesty odtáhli na&nbsp;etapu v&nbsp;Chyrówě, kde ho&nbsp;zařadili do&nbsp;transportu ruských zajatců určených pracovat na&nbsp;opravě železniční trati směrem ku&nbsp;Přemyslu.</span></p>
        <p class="chunk" data-nb-ref-number="355" data-nb-words="29" data-nb-chars="170"><span class="idea" data-nb-ref-number="387" id="idea387" data-nb-words="29" data-nb-chars="170">Všechno to&nbsp;se&nbsp;zběhlo tak rychle, že&nbsp;teprve druhý den Švejk si&nbsp;uvědomil situaci a&nbsp;napsal na&nbsp;bílou zeď školní světnice, kde ubytovali část zajatců, kouskem oharku ze&nbsp;dříví:</span></p>
        <p class="chunk" data-nb-ref-number="356" data-nb-words="21" data-nb-chars="151"><span class="idea" data-nb-ref-number="388" id="idea388" data-nb-words="21" data-nb-chars="151"><em>Zde spal Josef Švejk z&nbsp;Prahy, kompanieordonanc 11.&nbsp;marškumpačky 91.&nbsp;regimentu, který jako kvartýrmachr upadl omylem do&nbsp;rakouského zajetí pod Felštýnem.</em></span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_iii_iv_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>